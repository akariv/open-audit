פרק שלישי
מוסדות המדינה, חברות ממשלתיות ותאגידים




הרשות הממשלתית למים ולביוב
פעולות הרשויות המקומיות וספקי המים להבטחת איכות מי השתייה
הגופים המבוקרים: משרד הבריאות, מקורות.


ליקוי


1.         בכמה יישובים התגלו זיהומים חוזרים במי השתייה, שחייבו את הרתחתם ואף את פסילתם. ספקי המים ביישובים אלו לא פעלו באופן מידי בהתאם להנחיות משרד הבריאות למציאת פתרון לבעיית הזיהום ולמניעת הישנותו.


ליקוי


2.         כמה ספקים לא התקינו בקידוחים מערכת אוטומטית ומבוקרת להזנת חומר חיטוי, בניגוד לתקנות משרד הבריאות ולהנחיותיו.


ליקוי


3.         נמצאו ספקי מים שלא ניקו את מאגרי מי השתייה שהם מפעילים ולא חיטאו אותם שנים ארוכות, בניגוד לתקנות משרד הבריאות ולהנחיותיו. כמה ספקי מים אינם דוגמים את מי השתייה במאגרים לאחר חיטוים, ומחדשים את אספקת המים לתושבים בלא שיבטיחו כי המים המסופקים לאחר החיטוי ראויים לשתייה. פיקוח משרד הבריאות על שטיפת המאגרים בהתאם לתקנות ולהנחיות לא היה הדוק מספיק.


תגובה
משרד הבריאות


3.        במחלקה לבריאות הסביבה במשרד הבריאות, מתגבשת טיוטה מתקדמת של "נוהל לפיקוח על ספקי המים", ו יפורטו בין השאר נהלי המעקב והפיקוח של משרד הבריאות על פעילות הספקים ואיכות עבודתם.  הנוהל נועד לרכז את הוראות המשרד בנושא מי שתיה, ולאחד ככל האפשר את עבודת הפיקוח במחוזות, כך שההבדלים בין המחוזות יהיו רק בהתאם לאופיים הייחודי. הנוהל יהיה מוכן במהלך הרבעון הראשון של שנת 2016 ובין השאר יכלול מעקב על נושא חיטוי המאגרים, רמת העבודה ותדירות הביצוע.


ליקוי


4.         ישנם ספקי מים שלא דגמו את מערכות אספקת המים שבתחומם בתדירות הנדרשת על פי תכנית הדיגום שנקבעה להם. בחלק מהמקרים שיעור הדגימה היה נמוך במיוחד ובכך נמנע זיהוי במועד של התפתחות זיהומים במי השתייה.
ליקוי


5.         בכמה יישובים התגלו זיהומים חוזרים במי השתייה, שחייבו את הרתחתם


ואף את פסילתם. ספקי המים ביישובים אלו לא פעלו באופן מידי בהתאם להנחיות משרד הבריאות למציאת פתרון לבעיית הזיהום ולמניעת הישנותו. כמה מקרים שהתקבלו תוצאות חריגות במיוחד בבדיקות איכות המים, הספקים לא תחקרו את הסיבות לחריגות ולא פרסמו דוח ובו המלצות למניעת הישנות המקרים. משרד הבריאות לא עמד על כך שהספקים יכינו דוחות אלו. באותם מקרים הספקים גם לא פרסמו באתר האינטרנט שלהם דיווח מפורט על החריגה.


תגובה
משרד הבריאות


5.        המשרד ידאג לתזכור ספקי המים במכתב עד סוף 2015, לגבי חובתם לבצע סקר הנדסי-תברואי חקירתי בעקבות אירועי זיהום מים ודיווח לציבור.  קיים קושי באכיפת הנושא עקב מחסור בכוח אדם שמונת התקנים שיועדו להגברת הפיקוח במי שתייה לא התקבלו .


ליקוי


6.         כמה ספקי מים לא תיקנו ליקויים מהותיים שהצביעו עליהם דוחות ביקורת של משרד הבריאות. משרד הבריאות לא הקפיד על דיווח שוטף למועצות האזוריות בדבר ספקי המים שבתחומן, אשר אינם נוקטים את הפעולות הנדרשות למניעת זיהום מי השתייה ולהבטחת איכותם.


ליקוי


7.         נמצאו ספקי מים שלא נקטו את הפעולות הנדרשות כדי להבטיח שכל צרכני המים החייבים בהתקנת מז"ח (מכשיר מונע זרימה חוזרת) יעשו כן: ספקי המים לא הכינו רשימות של הצרכנים החייבים בהתקנת מז"ח, לא הקפידו על קבלת אישור לתקינות המז"חים ולא פעלו נגד אותם צרכנים החייבים בהתקנת מז"ח אך לא עשו כן.


ליקוי


8.         משרד מבקר המדינה העיר למקורות כי השתהתה זמן רב בקידום הקמת מתקני החיטוי (בשנים 2010 - 2014), עוד בטרם התבקשה לעכב את הביצוע (באוגוסט 2014), כי המשך אספקת המים מהקידוחים למרות קרבתם למוקדי הזיהום, בלא שיותקנו בהם מתקני החיטוי הנוספים כנדרש, עלול להוות סכנה לבריאות הציבור, וכי על מקורות לפעול בהקדם למילוי כל דרישות משרד הבריאות.  בעקבות הערת משרד מבקר המדינה ציינה מקורות כי תציג למשרד הבריאות לוח זמנים חדש שעל פיו יותקנו מתקני החיטוי בתוך כשנה, ובנוסף תבקש לתקופה זו ממשרד הבריאות אישור הפעלה זמני עבור הקידוחים.


תגובה
מקורות


8.        מקורות מציינת כי ב- 12.5.15 קיבלה ממשרד הבריאות אישור הפעלה ל- 13 קידוחי חולון, לאחר מילוי דרישות המשרד. 


ליקוי




9.         על ספקי המים המפעילים קידוחים בלא אישור משרד הבריאות או בלא רישיון עסק לפעול ללא דיחוי לקבלת אישור הפעלה ממשרד הבריאות, או לחלופין לקבלת פטור מתאים. על משרד הבריאות לפעול נגד מפעילי הקידוחים הפועלים בלא אישור, במיוחד כאשר קיימת סכנה של זיהום בהם. במקרים שקיימת סכנה מוחשית של זיהום המים, על משרד הבריאות לשקול לנקוט צעדים להפסקת אספקת המים מהקידוחים המועדים לזיהום.


תגובה
משרד הבריאות


9.        המשרד מקיים הליך של אישור מקורות המים (בהתאם לדרישת התקנות).  מכיוון שמדובר על מעל 1000 מתקני הפקה שונים, מדובר בתהליך מאוד ממושך, הדורש משאבים רבים ובחינה מדוקדקת של הפרטים.  האישורים מותנים בהגשה ובדיקה של סקרים תברואיים מורכבים. כאמור קיימת קושי באכיפת הנושא עקב מחסור בכוח אדם (8 התקנים שיועדו להגברת הפיקוח במי שתייה לא התקבלו). בנוגע למתקני הפקה הנמצאים תחת איום זיהום מידי, נבחנת האפשרות לפסילתם, או התקנת אמצעים ושינויים שיאפשרו המשך הפעלתם.   תהליך זה צפוי להסתיים במהלך השנה הקרובה.


ליקוי


10.         על משרד הבריאות לדווח באופן שוטף לרשויות המקומיות על ספקים שאינם נוקטים את הפעולות הנדרשות להבטחת איכות מי השתייה, כדי לאפשר להן לפעול אף הן בעניין זה מתוקף אחריותן לתושביהן. ממצאי דוח זה מעידים כי קיימים ספקי מים שאינם ממלאים אחר הוראות החוק ומשרד הבריאות ומסכנים בכך את בריאות התושבים להם הם מספקים מים. משרד הבריאות אינו נוקט תמיד צעדי אכיפה נגד אותם ספקים, ואינו מעדכן תמיד את הרשויות המקומיות כדי שיוכלו לפעול במסגרת אחריותן להבטיח שספקי המים ליישובים בתחומן ינקטו את הצעדים הנדרשים להבטחת איכות מי השתייה שהם מספקים.


תגובה
משרד הבריאות


10.        המשרד יאמץ את המלצת הביקורת ויערב באופן שותף את הרשויות המקומיות בעניין ספקי מים שתפקודם אינו משביע רצון.




הרשות הממשלתית למים ולביוב
היבטים במניעת זיהום של מקורות המים
הגופים המבוקרים: משרד התשתיות הלאומיות, האנרגיה והמים, המשרד להגנת הסביבה, משרד המשפטים, הרשות הממשלתית למים ולביוב.


ליקוי


1.         רשות המים טרם סיימה להכין את מסמך היישום של תכנית האב למשק המים לטווח ארוך, שהוא חלק חשוב בתכנית האב, ולמותר לציין כי משרד התשתיות לא הגיש לאישור הממשלה את תכנית האב למשק המים. ליקוי זה, שהעלה מבקר המדינה כבר בדוח שנתי 63א שפורסם ב-2012 , טרם תוקן.


תגובה
משרד התשתיות הלאומיות, האנרגיה והמים


1.        רשות המים טרם השלימה את הכנת תכנית האב. לאחר השלמת התוכנית, והעברתה לעיון שר התשתיות הלאומיות האנרגיה והמים, ניתן יהיה לקדם את הנושא. לאחר מכן, וככל שלא תידרשנה השלמות, התוכנית תועבר לאישור הממשלה - כנדרש.


תגובה
הרשות הממשלתית למים ולביוב


1.        המשרד מדגיש כי אין חולק בדבר הצורך בהכנת תכנית אב כוללת למשק המים, המשרד רואה חשיבות עצומה בקיומה והמשרד  פועל בהתאם לקידומה. ברם הרושם העולה מהדברים הוא כי כביכול כלל לא הוכנה תוכנית יישום ולא כך. בנקודה זו יובהר כי הגם  שאין מסמך פורמאלי המכונה – "תוכנית יישום", הרי שקודמו סידרה של עבודות מרכזיות ותוכניות חיוניות למשק המים המהוות לכשעצמן תוכנית יישום והנחיות פעולה מעשיות לרשות המים.  בין אותם צעדים ועבודות הרשות מונה באופן חלקי את רשימה הבאה:  •תוכנית אב לפיתוח המערכת הארצית, שמטרתה להציג את תוכנית הפיתוח של המערכת הארצית על ציר הזמן. העבודה בהכנה והמשרד נמצא בשלב של בחינת תוכנית הפיתוח הבסיסית עד לאופק תכנון 2050. התוכנית תציג צרכי פיתוח תחת מרחב תרחישים רחב של ביקוש והיצע.


•תוכנית אב לביוב והשבה – תוכנית ראשונית ביחס למה שנעשה עד היום בתחום זה בראייה ארצית. חשיבות התכנית היא ביצירת תשתית מערכתית ברמה ארצית לניתוח צרכי פיתוח ביוב וקולחים. נבנתה תשתית לקבלת החלטות. בכוונת הרשות להמשיך את התוכנית לטובת יצירת תוכנית פיתוח אופרטיבית (מותנה בתקציב המשך). •תוכנית אב מים לטבע – בהתאם להמלצת המדיניות במסמך המדיניות הוגדרה מתודולוגיה להערכת כמויות המים לטבע, אשר מתואמת עם משרד הגנת הסביבה ורשות הטבע והגנים. עם יצירת תקציב מתאים התוכנית תימשך.   •מדדים למטרות תוכנית האב - הוגדרו מטרות במסמך המדיניות. במסגרת תוכנית היישום יצר המשרד  לכל מטרה מדד המתאר את ההתקדמות באותה מטרה. הוצעו כ 100 מדדים שונים שסודרו בהיררכיה על פי  מטרות משק המים. מתוכם חושבו (בשל זמינות נתונים) כ 40 מדדים. לראשונה ניתן להעריך כמותית את התקדמות משק המים בסדרה רחבה של פרמטרים שבחלקם  מוצגים בעבודה זו לראשונה. ניתן להראות לראשונה כמותית התקדמות של משק המים על ציר הזמן בסדרה  רחבה של מדדים. •קודמו תוכניות אב אזוריות שונות ומרכזיות: תוכנית אב לגליל ועמקים (השבה), תוכנית אב לאספקת מים לגליל מערבי, תוכנית אב לערבה, תוכנית אב לשפלת לוד ועוד. •קודמו פעולות סטטוטוריות: תמ"א מים ארצית, תמ"א אחודה, סיוע ליישום פרוייקטים שונים. •פותחו כלים תומכי החלטה חדשים לניהול טוב יותר של המשאבים ולניתוח תרחישים.


ליקוי


2.         עד מועד סיום הביקורת הנוכחית, ינואר 2015 (להלן - מועד סיום הביקורת), המשרד להגנ"ס טרם התקין תקנות למניעת זיהום מים מחוות מכלי דלק שהטיפול בהן התחיל כבר במאי 2002. להשלמת תהליך חקיקת המשנה למניעת זיהום מים מחוות מיכלים יש חשיבות רבה נוכח הסכנות הטמונות מזיהום מי התהום מדלק ומתוצרי לוואי, ובהם פסילת כמות מים גדולה של מי תהום וסכנות בריאותיות לציבור, ונוכח נפחי האחסון הגדולים של דלק הקיימים במדינת ישראל. כמו כן, טרם הסתיים הטיפול של הגורמים הממשלתיים בהצעת חוק למניעת זיהום קרקעות ושיקומן, שהתחיל כבר בנובמבר 2008.


תגובה
הרשות הממשלתית למים ולביוב




2.        נכון לספטמבר 2015 רשות המים והמשרד להגנת הסביבה עובדים באופן הדוק ומשתפים פעולה במגוון נושאים הנדרשים למניעת זיהום מים, כגון:        הכנת כללי שפכי תעשיה 2014.
•        שיתוף פעולה בעבודה מול ועדות התכנון של משרד הפנים. (המשרד חבר בועדות ורשות המים איננה חברה).
•        שיתוף פעולה בהתמודדות עם שפכי בתי הבד בכל הארץ ובמיוחד בגליל, לרבות הפעלת תוכנית משותפת למניעת זיהום באמצעות התאגידים ובמימון משותף לשני המשרדים ולמשרד החקלאות.
•        התמודדות משותפת עם שפכי החזיריות באזור אעבלין.
•        היגוי משותף של צוותי מעקב על מניעת זיהום באגני שקמה ומנשה.
•        סיורים משותפים למניעת זיהום בתאגידים וביישובים שאינם מתואגדים.
•        שיתוף פעולה בועדות למתן היתר הזרמת שפכים לנחל ולים, בועדת ההיגוי לשיקום הקישון ועוד.
•        קיום משותף של ימי עיון והסברה ליישום כללי שפכי תעשיה.
•        הוקמה לאחרונה, ועדת היגוי משותפת למשרד להגנת  הסביבה, משרד הבריאות ורשות המים, להקמת מערכת איסוף נתונים ממוחשבת  משותפת, לאיסוף נתוני איכות קולחים ממט"שים וניתוחם. בימים אלה ממש נבחן מקור המימון למערכת האחודה.
•        שיתוף פעולה בין המשרדים בנושא איתור וטיפול בזיהומי קרקע ומים, ראו לדוגמא מכתב משותף שיצא מטעם שני המשרדים למפעל תעשיות אלקטרוכימיות א.ת. דרומי עכו וכן טיוטה לעיון לציבור בנושא הנחיות סקר סיכונים אשר הוכנה במשותף על ידי שני המשרדים. באשר לתקנות המים (מניעת זיהום מים) מערכת להולכת שפכים, התשע"א- 2011 המדובר בנושא משפטי אשר בא על פתרונו.  רשות המים סברה אז וסבורה גם היום, כי החקיקה שיזם המשרד להגנת הסביבה בנושא זה, מכוסה במלואה באמות מידה לשירות של תאגידי המים והביוב וכי לא היה מקום לחקיקה כפולה ומיותרת, מה גם שכלי האכיפה, נמצאים בידי רשות המים. הכרעת המשנה ליועץ המשפטי לממשלה הייתה שיש למשרד סמכות מקבילה לקדם כללים אלה. היום, בפועל, האכיפה נעשית רובה ככולה ע"י הממונה על התאגידים ברשות המים ושני הגופים פועלים ליצירת מתאם מלא בין האסדרה הקיימת לאסדרה המתוכננת על ידי רשות המים בתחום.


תגובה
המשרד להגנת הסביבה




2.        הצעת החוק אושרה בקריאה ראשונה באוגוסט 2011 והוחל עליה דין רציפות במאי 2013. במסגרת החלת דין הרציפות הוחלט כי הצעת החוק תובא לדיון בוועדת הפנים של הכנסת רק לאחר שהמשרד יגיע להסכמות עם שאר המשרדים הנוגעים בדבר. מאז ההחלטה, התקיימו מספר דיונים עם גורמים במשרדי הממשלה הרלוונטיים בניסיון ליישב את המחלוקות ובמקביל, המשיך המשרד בפעילותו השוטפת בנושא זיהום קרקעות, ובכלל זה במפרטים אחידים ברישיונות עסק ובתנאים למפעלים שנכללים ברישוי המשולב. בינואר 2015 פרסם המשרד מסמך מעודכן שעניינו "עקרונות המדיניות של המשרד בתחום מניעת זיהום הקרקע והטיפול במזהמים בקרקע", וזאת לאחר שטיוטת המסמך פורסמה להערות הציבור. בנוסף, פורסמו עוד מספר הנחיות ונהלים אשר יהוו תשתית לחוק. הנהלים נכתבו בשיתוף עם גורמי ממשלה נוספים – רשות המים, משרד הבריאות ומשרד החקלאות.  מאחר שכבר הוחל על ההצעה דין רציפות בכנסת הקודמת לא ניתן להחיל עליה דין רציפות פעם שנייה. בכוונת המשרד לעדכן את הצעת החוק בתיאום משרדי ממשלה הנוגעים בדבר. 


ליקוי


3.         מועצת רשות המים טרם קבעה כללים בעניין גבולות ההפקה של המאגרים, ובכלל זה קווים אדומים עבור כל מאגרי המים הטבעיים של מדינת ישראל, כנדרש על פי המלצות ועדת ביין והחלטת הממשלה מאוקטובר 2010.


ליקוי


4.         עד מועד סיום הביקורת לא קבעה רשות המים סדרי עדיפויות ולוחות זמנים ליישום המלצות הדוח, שהכין הצוות שהקימה רשות המים לשיקום האוגר הטבעי.


ליקוי


5.         איכות מי הקולחים שמשתמשים בהם להשקיה חקלאית ללא מגבלות אינה תמיד עומדת בדרישות תקנות בריאות העם (תקני איכות מי קולחין וכללים לטיהור שפכים), התש"ע-2010 (להלן - תקנות איכות קולחים), משום שרוב מכוני טיהור השפכים (להלן - המט"שים) אינם מטפלים בשפכים ברמת הטיפול השלישונית , כנדרש על פי תקנות איכות קולחים.


ליקוי




6.         כדי לקבל נתונים על מצב מקורות המים הטבעיים הוקמו כ-116 תחנות הידרומטריות בפריסה ארצית. בתחנה הידרומטרית קיים מכשור למדידת מים עיליים ולקבלת נתונים על מצבם; מנתונים אלה אפשר לקבל מידע גם על מצב מי התהום .  בדוח 56ב העיר מבקר המדינה, בין השאר, על הזנחת הטיפול בתחזוקת התחנות ההידרומטריות; בשל מחסור בכוח אדם, עבודות התחזוקה הכלליות בציוד השירות ההידרולוגי אינן נעשות בזמן. עוד צוין כי "פיגור בעבודות תחזוקה שוטפות בציוד של השירות ההידרולוגי ובתחנות ההידרומטריות פוגע ביכולת הפיקוח והבקרה של נציבות המים ובאפשרות לקבל נתונים מהימנים על מצב האקוויפרים. כמו כן, מידע לא אמין על מצב האקוויפרים עלול לגרור אחריו החלטות לא מבוססות, העלולות לפגוע פגיעה נוספת באיכות של מי התהום באקוויפרים" (ההדגשה במקור). מדוחות סיכום של מנהל תחום הידרומטריה שבשירות ההידרולוגי שפורסמו מיוני 2011 ועד אוגוסט 2014 עולים הממצאים האלה: (א) בכל התקופה הנזכרת ניכרת מצוקת כוח אדם בתחזוקה ובמכשור אשר פוגעת בתפקוד ראוי של מחלקת הידרומטריה; מנהל תחום הידרומטריה ציין בדוחות כמה פעמים כי "הדברים מגיעים כדי פגיעה ממשית ביכולתנו לקיים את תכניות הניטור ומעבר לכך" (ההדגשה במקור). (ב) בכל שנת 2013 לא הייתה התקשרות עם קבלן לצורך תחזוקת תחנות הידרומטריות. בינואר 2014 הייתה התקשרות עם קבלן לצורך תחזוקת תחנות, אך רק באזורים הבאים: כנרת, צפון ומרכז. באזור הדרום לא תוחזקו התחנות ההידרומטריות מתחילת שנת 2013. רשות המים השיבה כי ""תחזוקת תחנות לשנת 2015/16 בסך 850 אלש"ח הוצגה במסגרת תכנית העבודה של השרות אך טרם תוקצבה". לדעת משרד מבקר המדינה, תחנה הידרומטרית היא כלי מידע ייחודי שיש לשירות ההידרולוגי. כדי לא לאבד מקור מידע חשוב זה, יש לקיים תחזוקה של התחנות ההידרומטריות בהתאם לתכנית העבודה שנקבעה.


תגובה
הרשות הממשלתית למים ולביוב


6.        הרשות מציינת כי דיווחי ההידרומטריה החודשיים של שנת 2014 מצביעים על אחוזי ביצוע גבוהים של מדידות מי תהום (כ- 85%) ואחוזי ביצוע גבוהים יותר של מדידת מעיינות (כ-90%).


ליקוי


7.         בדוח 56ב  נכתב, בין השאר, כי "ממסמכים שצורפו לתשובת הנציב [נציב המים] עולה כי חמש משרות בשירות ההידרולוגי, ובהן תפקידים הקשורים לאקוויפר החוף ולאקוויפר ההר, אינן מאוישות, ויאוישו לאחר שיסתיים


מכרז בעניינן. הנציב הוסיף בתשובתו כי משרת 'מרכז בכיר הידרומטריה' בוטלה, ו'העדר אדם בתפקיד מפתח זה גורמת פגיעה קשה בנושא איכות נתוני המים העיליים'". בביקורת הנוכחית נמצא כי עד נובמבר 2014 לא אוישו חמש משרות קבועות בשירות ההידרולוגי, שאותן אמורים לאייש בעלי התפקידים האלה: מְרַכֵּז הידרולוגיה, מְרַכֵּז בכיר לניטור, מנהל המחלקה למחקר משאבי מים ושני חוקרים. אגף איכות המים מסר לנציגי משרד מבקר המדינה בפברואר 2015 כי כדי שהאגף יוכל לעמוד במשימות הנדרשות מהגדרת תפקידיו, נדרש להגדיל את התקן ולהוסיף בו משרות.  משרד מבקר המדינה מעיר למנהל רשות המים כי עליו לבחון את הקצאת המשאבים לאגף איכות מים ולשירות ההידרולוגי כדי שיוכלו למלא את תפקידן ולעמוד במשימות וביעדים שהוקצו להן. 


תגובה
הרשות הממשלתית למים ולביוב


7.        הרשות הממשלתית למים ולביוב גיבשה בשנים האחרונות מבנה ארגוני חדש לרשות המים, המבטא את כלל הצרכים המקצועיים של הרשות בהתאם לתחומי אחריותה. המבנה נמצא היום בשלבי אישור סופיים לקראת יישומו.  ביחס ליחידות איכות מים ושירות הידרולוגי, נעשה מהלך מקיף ומעמיק, שתוצאותיו מהוות מענה לכלל הצרכים בתחום משאבי המים ומחזקות באופן משמעותי את היכולות המקצועיות של הרשות בנושאים אלה. 


ליקוי


8.         לדעת משרד מבקר המדינה, על רשות המים להשלים את תכנית אב למשק הקולחים, אשר הטיפול בה התחיל כבר בשנת 2006. זאת, במיוחד נוכח העובדה ששימוש במי קולחים להשקיה חקלאית נמצא במגמת עלייה עם השנים, ולפי נתוני רשות המים, כמויות הקולחים המושבות יגיעו בשנת 2020 לכ-570 מלמ"ק.


תגובה
הרשות הממשלתית למים ולביוב


8.        הרשות בדיעה כי אכן  כי יש להשלים תוכנית אב לביוב וקולחים, ברם יש לציין כי מלבד בעיות תקציביות קיימת בעיה מקצועית מרכזית – היעדר תמונת הביקושים החקלאים העתידיים. על אף הפצרות רבות ממשרד החקלאות לייצר תמונה רצויה רשמית של פריסת החקלאות במרחב בכל סוגי המים על מנת שיהא בידי רשות המים להיערך לכך,  


טרם התקבלה התייחסותם. בנוסף נוצרה בעיה תקציבית עקב חריגת המציעים במכרז מהתקציב המקסימאלי שיועד למכרז ולכן התוכנית מוכנה רק בחלקה וקיימים צרכים רבים נוספים שנידרש לתקצב. למען הצגת הדברים בשלמותם, הרשות מבהירה שנבנתה תשתית ראשונית שלא הייתה קיימת עד כה שדרשה השקעת תשומות גבוהות ביותר ועם קבלת תקציב מתאים, ניתן יהיה להשלים את התוכנית.


ליקוי


9.         חלק מחומרים המפורטים בתקנות איכות קולחים בריכוזים גבוהים במי קולחים להשקיה חקלאית פוגעים באיכות מי התהום ואף עלולים לפגוע בבריאות הציבור. משרד מבקר המדינה מעיר לרשות המים, כי לפי חוק המים, מנהל רשות המים אחראי למצבם של מקורות המים ולמניעת זיהומם, ולכן חלה עליו חובה להשתמש בכלים העומדים לרשותו, לפי כל דין, ובתיאום עם הגורמים האחרים, על מנת למנוע זיהום של מקורות מים הנובע מאיכות קולחים אשר אינם עומדים בהוראות תקנות איכות קולחים.לדעת משרד מבקר המדינה, על המשרד להגנ"ס, משרד הבריאות, ורשות המים להמשיך לפעול במשותף להגברת האכיפה ולקידום יישומן של הוראות תקנות איכות קולחים על יצרני שפכים ומפעילים כדי שאיכותם של שפכים מטוהרים ומי קולחים במאגרים לצורך השקיה ולכל שימוש אחר תהיה על פי התקנות. הגברת האכיפה חשובה כדי למנוע זיהום של מקורות המים ממי קולחים וכדי להגן על בריאות הציבור שניזון מגידולים המושקים במי קולחים.בבדיקות שעשה משרד מבקר המדינה לא נמצאו ברשות המים דיווחים חודשיים או שנתיים של רוב יצרני השפכים והמפעילים.משרד מבקר המדינה מעיר לרשות המים כי עליה להקפיד לדרוש מיצרנים וממפעילים דיווחים חודשיים ושנתיים כמפורט בתקנות איכות קולחים, ולרכז אצלה את הנתונים לצורך אכיפה וקבלת החלטות.


תגובה
הרשות הממשלתית למים ולביוב


9.        רשות המים סבורה כי יש לעמוד בערכי תקנות בריאות העם (תקני איכות מי קולחין וכללים לטיהור שפכים), התש"ע- 2010, הדו"ח מציג  נתונים מ- 2012 המבוססים על סקר הקולחין שנעשה עבור רשות המים שכבר אינם רלבנטיים, יודגש כי קיימת מגמה של שיפור לעומת הסקרים הקודמים ומגמה זו ממשיכה גם כיום. רשות המים מכינה בימים אלו סקר לשנת 2014 אשר ישקף מגמה זו.   יצוין כי הסיבה למגמת השיפור באיכות הקולחין הינה בגין כניסה גדולה יותר של מי התפלה למערכות אספקת המים השפירים אשר מפחיתה את מליחות


מי הרקע ובכך מפחיתה גם את מליחות הקולחין. קיימות פעולות אכיפה מוגברות על איכות שפכי התעשיה המוזרמים למערכת הביוב בעזרת כללים שקבעה רשות המים ואשר חלים כמעט על כל מפעלי התעשיה בישראל.   בנוסף מבוצעות באופן שוטף פעולות של שדרוג מט"שים לאיכות קולחין המותרת להשקיה ללא מגבלות על פי תקנות הקולחין באמצעות תקצוב של מאות מלש"ח מתקציב הפיתוח שברשות המים. בחלק מהאזורים איכות הקולחין המותרת להשקיה אינה מוגבלת. לדוגמא ריכוז הכלוריד המותר באזור הקישון (המקבל קולחין,  בין השאר, ממט"ש חיפה- השני בגודלו בארץ) הינו 310 מג"ל בממוצע ולא 250 מג"ל (התוספת השניה לתקנות הקולחין). יש להתייחס לכך כאשר מציינים את אחוז הקולחין שאינם עומדים בתקנות. לגבי איכות קולחין במאגרים: לצורך הגברת השקיפות ושיפור קבלת מידע על איכות הקולחין המיועדים להשקיה, קבעה רשות המים בכללים (כללי המים קביעת תנאים ברישיון) כי על ספק קולחין לדגום אחת לחודש ולפרסם באתר האינטרנט שלו את תוצאות הקולחין במאגרים שברשותו.  לעניין הדיווח על איכות הקולחין  במכתב המלווה את הרשיונות שיצאו למט"שים השנה, הוכנס במפורש סעיף המתייחס לנושא הדיווח על איכות הקולחין במט"ש. נושא זה יזכה לתשומת לב מוגברת ורשות המים תוודא שכל המט"שים מדווחים לרשות המים על איכות הקולחין כאמור בתקנות הקולחין.


תגובה
המשרד להגנת הסביבה


9.        התקנות כיום חדשות באופן יחסי (2010) והן מהמחמירות בעולם בתחום זה. עם זאת, אנחנו ממשיכים בעבודת מטה ביחד עם משרד הבריאות ורשות המים לבחון את האפשרות לעדכון פרמטרים וערכים בתקנות. כל משרד פועל לפי סמכויותיו ופעילות המשרד להגנת הסביבה, לרבות הפעלת סמכויות פליליות, הביאה להפחתת הזיהום המגיע משפכים באופן ניכר ומתמשך בעשרות אחוזים. עומסי הזיהום המוזרמים לנחלים ירדו ב50-70% בעשור האחרון. אנו ממשיכים בפעילות הנ"ל במגבלות התקציב וכח האדם הקיימים במשרד..


ליקוי


10.         לדעת משרד מבקר המדינה, על משרד הבריאות, המשרד להגנ"ס ורשות המים לפעול בשיתוף פעולה ולזרז את תהליך הקמתה של המערכת לקבלת מידע על נתוני איכות קולחים ממט"שים, כדי שלכל המאסדרים תהיה גישה למידע הנדרש לצורך קבלת החלטות. הקמת מערכת כזאת אף תהיה נדבך


חשוב לפיקוח ואכיפה של שלושת המאסדרים על עמידה של המט"שים באיכות קולחים, כמתחייב לפי תקנות איכות קולחים ולקידום שיתוף הפעולה ביניהם. 


תגובה
הרשות הממשלתית למים ולביוב


10.        הוקם צוות היגוי משותף למשרד להגנת הסביבה, משרד הבריאות ורשות המים שקיים מספר פגישות עבודה. הצוות פועל להקמת מערכת מידע משותפת על איכות קולחי המטשי"ם. כבר הוכן תזכיר עקרונות להקמת מערכת מידע משותפת שאושר ע"י כל המשתתפים. הוגשה בקשה לתיקצוב הכנת מערכת איסוף הנתונים בהיקף של 3.3. מליון ₪. במסגרת הקמת המערכת יחודדו הנהלים ויעמיק שיתוף הפעולה של שלושת גורמי הרגולציה לאכיפת תקנות הקולחים..


תגובה
המשרד להגנת הסביבה


10.        הצעה מפורטת להקמת מערך מידע משותף לטיוב הרגולציה הוגשה ע"י שלושת הגופים למשרד ראש הממשלה ובכוונת המשרד לפעול ליישומה בהקדם האפשרי. כבר כיום, הנתונים של המשרד ניתנים לשאר הגופים באופן שיטתי ושקוף..
ליקוי


11.         לדעת משרד מבקר המדינה, נוכח הסכנות הטמונות מזיהום מי תהום מדלק ומתוצרי לוואי שלו, ובהם פסילת כמות מים גדולה של מי תהום וסכנות בריאותיות לציבור, ונוכח נפחי האחסון הגדולים של דלק הקיימים במדינת ישראל, יש חשיבות רבה להשלמת חקיקת המשנה למניעת זיהום מים מחוות מכלי דלק. בפועל, הליכים אלה נמשכים כבר כ-13 שנים. משרד מבקר המדינה מעיר למשרד להגנ"ס כי עליו לפעול נמרצות וללא דיחוי להשלמת התקנתן של תקנות חוות מכלים.


תגובה
המשרד להגנת הסביבה


11.        העבודה המקצועית לגיבוש תקנות לחוות מכלים התחדשה בתחילת 2015 לאחר הפסקה של מספר שנים. מאז התקיימו פגישות בין הגורמים


הרלבנטים, אשר במהלכן גובשה מחדש עמדה מקצועית מעודכנת בנושא. העבודה הפנימית במשרד תימשך, ותכלול גורמים נוספים לפי הצורך. בכל מקרה, הדרישות הסביבתיות של המשרד לחוות מיכלים  מוטמעות ברישיון העסק ומתעדכנות מעת לעת ע"פ הצורך.




חברת דואר ישראל בע''מ
היבטים בניהול משאבי אנוש
הגופים המבוקרים: חברת דואר ישראל בע"מ, רשות החברות הממשלתיות.


ליקוי


1.         לפי הנחיית רשות החברות הממשלתיות, יש להתחשב במצבה הכספי של החברה בעת קביעת שיעור הפיצויים המוגדלים לפקידים בכירים (להלן - פקידים בכירים או עובדים בכירים). בביקורת עלה כי חרף מצבה הכספי הבעייתי של החברה אישר הדירקטוריון לעובדים בכירים פיצויי פרישה נוספים בשיעורים גבוהים, בסכום כולל של כ-6.7 מיליון ש"ח. פיצויים אלה ניתנו גם לעובדים בכירים שעזבו מיזמתם. 76% מהפקידים הבכירים שפרשו בשנים 2013-2008 (19 מ-25) קיבלו פיצויים מוגדלים נוספים בשיעור שבין 50% ל-100%, החורגים מהקבוע בהסכם שנחתם עמם. 87% מהעובדים הבכירים (13 מ-15) שכיהנו בתפקידים בדרג א' (בהנהלה הבכירה) קיבלו פיצויים נוספים. 11 מהם קיבלו פיצויים נוספים בשיעור של 100% או קרוב לכך. כאשר הדירקטוריונים של חברות ממשלתיות דנים במתן פיצויים מוגדלים למנכ"לים ולעובדים בכירים, עליהם לשקול את כלל אמות המידה המעוגנות בהנחיית רשות החברות הממשלתיות בעניין זה, ובכלל זה את מצבה הכלכלי והכספי של החברה.


תגובה
חברת דואר ישראל בע''מ


1.         מתן פיצויי פרישה מעוגן בסמכות הדירקטוריון בהתאם לחוזר רשות החברות הממשלתיות משנת 2004. מדיניות הדירקטוריון בעת הזאת, שאף עוגנה בהחלטת דירקטוריון ביום 28.4.2015 היא שאין להעניק לעובדים בכירים פיצויי פרישה מוגדלים. חברת הדואר מציינת כי בשנים 2014-2015, נוכח מצבה הכספי של החברה, ניכרת ירידה משמעותית במתן פיצויי פרישה מוגדלים. עם זאת, דירקטוריון החברה, שומר לעצמו, את היכולת לדון במתן תוספת לפיצויי פרישה מוגדלים במקרים ייחודים וחריגים (כגון במקרה של מנהל שהפגין יכולות ביצוע מיוחדות או כחלק מהסכם פרישה המונע חשיפה לתובענה משפטית וכו'). מצבה הכלכלי והכספי של החברה מהווה שיקול שנשקל על ידי דירקטוריון החברה בהחלטותיו למתן פיצויים לבכירים.
תגובה
רשות החברות הממשלתיות




1.        אישור תנאי פרישה מוגדלים מצוי בסמכותו של דירקטוריון החברה. לאחר האישור, ההחלטה מחייבת את אישורה של האסיפה הכללית. חוזר הרשות בנושא פיצויים למנכ"לים ועובדים בכירים אשר פורסם ב-22 באוגוסט 2004 מגדיר מספר תבחינים שעל הדירקטוריון לשקול, בין היתר, בבואו לקבוע את שיעור הפיצויים למנכ"לים ולעובדים בכירים, שהוחלט על הפסקת כהונתם ופרישתם מן החברה. בהקשר זה, החוזר קובע במפורש,  כי על הדירקטוריון לקחת בחשבון , בין היתר, את מצבה הכלכלי והכספי של החברה. בנוסף ולצד ההנחיות של הרשות החברות הממשלתיות בעניין פיצויי פרישה מוגדלים לעובדים בכירים, הרשות בוחנת בימים אלו (ספטמבר 2015) את האפשרות לבטל את הטבת הפיצויים המוגדלים למנכ"לים ובכירים בחברות הממשלתיות, כחלק מרפורמה במודל השכר של הבכירים בחברות הממשלתיות  השינוי כאמור טעון התקנת תקנות על ידי הממשלה.  


ליקוי


2.         בעת הביקורת לא היו בחברה תיקים מסודרים ובהם מלוא החומר הקשור לכל מכרז ומכרז. כמעט לגבי כל המכרזים שנבדקו לא נמצאו ציונים בכתב יד שנתנו המדרגים למועמדים, ובתיקי מכרז רבים היו חסרות אסמכתאות רבות להליכי המכרז ולהחלטות שהתקבלו במסגרתם. כדי להבטיח שיתמנה המועמד החיצוני הראוי ביותר לכל משרה בחברה, יש לקיים הליכי איתור ובחירה שוויוניים ותחרותיים, ויש לנהלם בשקיפות, לתעדם ולשמור את כל המסמכים הנוגעים לכך. על הנהלת החברה לתת את דעתה על מיעוט המועמדים שניגשים למכרזים הפנימיים ולקיים מכרזים פנימיים שוויוניים והוגנים.


תגובה
חברת דואר ישראל בע''מ


2.        דירקטוריון החברה מייחס חשיבות רבה לניהול הליכי בחירת הפקידים הבכירים בהתאם לחוק ולכללים הנוהגים בחברה ממשלתית. בהתאם לנוהל מינוי פקידים בכירים בחברה, כל מינוי של פקיד בכיר מובא לאישור הדירקטוריון אחרי הליך מכרזי שמנוהל על ידי ועדות איתור בראשות המנכ"ל או מי מטעמו, והדירקטוריון בוחן את תקינות התהליך.  בהתאם ל"תקנות החברות הממשלתיות (כללים בדבר אופן בחירת פקידים בכירים), תשס"ה-2005", דירקטוריון החברה אישר כבר בשנת 2006 נוהל מינוי פקידים בכירים בחברה ואף ערך בו מספר תיקונים (האחרון שבהם במאי 2014) על מנת להבטיח את תקינות הליך המינויים של הפקידים הבכירים בחברה. בהתאם לכללי רשות החברות הממשלתיות, הדירקטוריון ממנה ועדות איתור המורכבות מחברי דירקטוריון לשני תפקידים בכירים: המנהל הכללי והמבקר הפנימי. בשנים 2010-2015 התקיימו 5 מכרזים בהם הוקמו  


ועדות איתור בהשתתפות חברי דירקטוריון: מנהל כללי (2010 ,2015) ומבקר פנימי (2013,2014,2015). בכל ההליכים הללו, נוהל ההליך המרכזי בהתאם לדין ולכללים, תוך תיעוד מלא של ישיבות ועדת האיתור, חומרי הרקע ששימשו את חברי הוועדה, הניקוד שניתן על ידי חברי הוועדה וכו'.  בעקבות  הביקורת  הוחלט בהנהלת החברה כי מעתה יישמרו באגף משאבי אנוש, כל המסמכים בעניין מכרזים לאיוש משרות של פקידים בכירים.


ליקוי


3.         בבדיקת המכרזים ביחידות המטה  ובשלושת המרחבים הגדולים - מרחב תל אביב והמרכז, מרחב חיפה והצפון ומרחב הדרום - נמצא כי ליותר ממחצית המכרזים הפנימיים בחברה ניגש מועמד אחד בלבד, וב-75% ממכרזים אלו התמודדו לא יותר משני מועמדים.


תגובה
חברת דואר ישראל בע''מ


3.        חברת הדואר  מקפידה לתת למכרזים אלה חשיפה מרבית בקרב העובדים ובמסגרת הפרסום הם מוזמנים לבחון את הגשת מועמדותם במכרזים אלה. החברה עושה כל אשר לאל ידה כדי לעודד עובדים להגיש מועמדות במכרזים למשרות, חברת הדואר אינה  יכולה לאלץ  עובדים להגיש מועמדות או  להתערב בכל נושא הגשת המועמדות. החברה גם שותפה לדעת הביקורת כי ריבוי מועמדים למשרות המוכרזות הוא אמצעי רצוי כדי לבחור בסופו של דבר במועמד המתאים ביותר למילוי התפקיד. החברה שוקלת כיצד להגביר את ההשתתפות במכרזים אלה,  הרעיון של פסילת מכרזים בהם אין שני מועמדים או יותר, עלול גם לפגוע בחופש העיסוק של מי שהגיש את מועמדותו לפגוע בתפקיד אותו חפצה החברה לאייש.
ליקוי


4.         בדוח שנתי 58א  העיר משרד מבקר המדינה על העסקת קרובי משפחה בחברת הדואר. למרות הירידה שמציגה חברת הדואר בהיקף קרובי המשפחה המועסקים, נכון למועד הביקורת עדיין  לכ-14% מהעובדים היו קרובי משפחה בחברה, וליותר מרבע מחברי הוועד היו קרובי משפחה בחברה. בדיקת העסקת קרובי המשפחה של 177 חברי ועד העובדים שכיהנו בפברואר 2014 העלתה של-47 (26.6%) מהם היו קרובי משפחה בחברה. ל-24 (5.8%) מ-415 עובדי הקבלן נמצאו קרובי משפחה המועסקים בחברה. כמו כן מצא משרד מבקר המדינה שמספר העובדים שיש להם קשרי משפחה גדול במידה ניכרת ממספר העובדים שיש להם קרובי משפחה לפי ההגדרה שבתקנות החברות הממשלתיות (כללים בדבר העסקת קרובי משפחה), התשס"ה-2005 (להלן - תקנות העסקת קרובי משפחה). קליטה


והעסקה של קרובי משפחה בחברה עלולות לפגוע במימוש העקרונות הבסיסיים של שיטת המינויים בשירות הציבורי. מינוי קרובים עלול ליצור ניגוד עניינים ושקילת שיקולים זרים באיוש המשרות, וכן לפגוע ביכולת הניהול של החברה. על הנהלת החברה לזהות ניגוד עניינים או מקרים העלולים להגיע לניגוד עניינים, ועליה להתריע לפני המעורבים בדבר. על החברה לפעול לפי תקנות העסקת קרובי משפחה והתיקון שנעשה בהן באפריל 2014, שמטרתו לצמצם את העסקת קרובי המשפחה בחברות הממשלתיות, ובעיקר בחברות שבהן שיעור קרובי המשפחה גדול מ-5%. על רשות החברות הממשלתיות לשקול לתקן את התקנות, ובין היתר להבהיר בהן את ההגדרה של קרוב משפחה ולבחון אם יש מקום לכלול בה גם קשרי משפחה דרך בני הזוג של העובדים.


תגובה
חברת דואר ישראל בע''מ


4.        חברת הדואר  מציינת  כי בשנים האחרונות קיימת ירידה מתמדת במספר העובדים שיש להם קרובי משפחה ובדוח הביקורת אף צויין זאת לחיוב.  בהקשר לכך יצוין, כי בשנים 2014 ו- 2015, לא נקלטו בחברה עובדים חדשים שיש להם קרובי משפחה. מגמה זו של ירידה במספר העובדים שיש להם קרובי משפחה נמשכת. חברת הדואר מציינת כי בתאריך  31.7.15, הועסקו בחברה 814 עובדים שיש להם קרובי משפחה (13.2% מכלל העובדים) לעומת 929 עובדים (13.86%) בסוף 2014. הירידה נובעת מכך שבמסגרת ההסכם הקיבוצי המיוחד – הסכם רפורמה והבראה שנחתם בין החברה להסתדרות ב- 21.1.15 -  מתבצע צמצום משמעותי של משרות בחברה בדרך של  סיום העסקתם של עובדים רבים, בכללם גם עובדים שיש להם קרובי משפחה בחברה. כמו כן, בתום תקופת ההסכם הקיבוצי המיוחד (31.12.18) ועם השלמת הליך צמצום המשרות בחברה, צפויים להיות מועסקים בה כ-647 עובדים שיש להם קרובי משפחה בחברה, (יהוו כ-11.6% מכלל עובדי החברה).    חברת הדואר מציינת כי קשרי משפחה שאינם אסורים על פי תקנות החברות הממשלתיות (כללים בדבר העסקת קרובי משפחה) כיוון שאינם נכללים בהגדרת קרובי משפחה.   כל עוד הגדרת המונח "קרוב משפחה" לא הורחבה בתקנות, הרי עובדי החברה והמועמדים להתקבל אליה כעובדים, אינם נדרשים לדווח על קרובי משפחה אלא על פי ההגדרה שבתוקף ולחברה אין אפשרות לדעת על קשרי המשפחה הנוספים/המורחבים, הקיימים בין העובדים. ככל שרשות החברות הממשלתיות תרחיב בתקנות את הגדרת המונח קרוב משפחה, החברה תפעל בהתאם ותעדכן את כללים בנושא סייגים להעסקת קרובי משפחה. 
בהתייחס לעובדים המועסקים יחד עם עובדים שלהם קרובי משפחה


באותן מחלקות/יחידות: תשעה זוגות עובדים שקרבת משפחתם כלל לא דווחה לוועדה, למרות שנדרשו לעשות כן. אין לחברת הדואר כל אפשרות לדעת על קיומה של קרבה כזו  לפיכך, משעה שהדבר הובא לידיעת הנהלת החברה, מקרי אי דיווח ייבדקו ויבוררו, כל אחד לגופו ויטופלו בהתאם לממצאי הבדיקה. בהתייחס לשישה זוגות קרובי משפחה לגביהם החליטה הועדה כי אחד מהם צריך לעבור לתפקיד אחר אך ההחלטות לא יושמו: לגבי שני זוגות עובדים, אחד העובדים מכל זוג כבר סיים העסקתו בחברה; לגבי זוג עובדים, אחד העובדים מיועד לסיים העסקתו באוקטובר 2015; לגבי שני זוגות עובדים, החלטת הועדה בוצעה ואחד העובדים מכל זוג הועבר לתפקיד אחר כך שלא מתקיימים יחסי כפיפות; לגבי זוג עובדים אחד, הובהר על ידי מנהל היחידה כי אין ביניהם יחסי כפיפות.
בהתייחס לשלושה זוגות קרובי משפחה שלפי תיאור תפקידם יש ביניהם יחסי כפיפות: לגבי זוג עובדים אחד, אצל אחד העובדים שונה המצב המשפחתי ולכן כבר אין ביניהם קרבת משפחה ; לגבי זוג עובדים אחר הוא  נכלל בקבוצה שלא דווחה על קרבת משפחה ; לגבי זוג עובדים אחר , נכלל בקבוצה שהועדה החליטה להעביר אחד מהם לתפקיד אחר וההחלטה בוצעה.
שלושה זוגות שיש להם קשרי משפחה ונמצאו יחסי כפיפות ביניהם: מדובר בעובדים שקשרי המשפחה ביניהם אינם קרבת משפחה כהגדרתה בתקנות העסקת קרובי משפחה. 


תגובה
רשות החברות הממשלתיות


4.        בחודש מרץ 2014, כחלק מתיקון תקנות החברות הממשלתיות (כללים בדבר העסקת קרובי משפחה),  תשס"ה-2005 (להלן - "התקנות"), הרחיבה הרשות את חובת הדיווח על קרובי המשפחה כך שתכלול גם בני דודים וזאת על מנת ללמוד על היקף התופעה של העסקת בני דודים, ככל שקיימת. בעקבות  הביקורת ביחס לצורך לתיקון התקנות בעניין קרובי משפחה של בן/בת זוג של העובד, רשות החברות תבחן את הצורך בהרחבת חובת הדיווח בהתחשב, בין היתר, במדיניות הקיימת בנושא זה בשירות המדינה.


ליקוי


5.         למרות הירידה הניכרת בכמות של דברי הדואר המחולקים בעשור האחרון, לא עדכנה החברה את התקן של הזמנים הקצובים, שהוא זמן העבודה המשוער של הדוורים. הדוורים ממשיכים לקבל שכר לפי שעות עבודה המחושבות לכמויות דואר גדולות יותר מאלו הקיימות בפועל. נוסף על כך, הדוורים מקבלים גם תשלום עבור שעות נוספות לפי מכסת שעות קבועה גם אם לא עבדו בהן. בכירים בחברה העריכו כי התאמת הכמויות המעודכנות


לנוסחה תאפשר לחסוך כ-100 משרות דוורים שעלותן כ-13 מיליון ש"ח לשנה. בתחום השכר, על החברה לעדכן בהקדם את נוסחאות החישוב של הזמנים הקצובים לדוורים ולעדכן את מסלולי החלוקה בהתאם.


תגובה
חברת דואר ישראל בע''מ


5.        בשנת 2015 עם חתימת ההסכם בוצעו שינויים כדלקמן: הפחתת כמויות הדואר בכ- 30% אחוז בממוצע. מעבר לתדירות חלוקה של יומיים וחצי בשבוע (פעם בשני ימי עבודה עוקבים) תוך חיסכון בזמני גישה וחזרה. עדכון נורמות הגישה וחזרה וזמני הרשומים. מדידה מדויקת למרחקים ותוספות בניה ללא הוספת כמויות דואר. המהלך האמור הוביל לקיזוז של כ-500 משרות. בנוסף, עודכנה שיטת שכר עידוד באופנים הבאים:  הפסקת התשלום לאזורים עומדים כמפורט בהסכם. בנית שיטת פרמיה של פרס קנס שתתגמל רק במקרי אחוזי מסירת רשומים גבוהים - חברת דואר ישראל מציינת כי השיטה טרם הופעלה. עדכון מקדם הטיב: במהלך הטמעת השינויים החברה מזהה צורך בתיקונים מול התוכנית המקורית של 5-10 אחוזים התיקונים. כל השינויים המפורטים לעיל הביאו לעדכון והתאמת תקן הדוורים.


ליקוי


6.         בשנים 2013-2011 לא פירט מנכ"ל החברה לשעבר את הוצאותיו במסעדות על חשבון החברה על גבי החשבוניות שהעביר לאגף הכספים. כמו כן הוא לא חתם על החשבוניות ואף לא צירף להן מזכר הכולל את פרטי האירוח, אף שהדבר נדרש על פי נוהל החברה. יו"ר החברה לשעבר אמנם חתם על החשבוניות של ארוחות במסעדות ופירט על גביהן את פרטי האירוח אך לא הקפיד לצרף לחשבוניות מזכרים הכוללים את פרטי האירוח, ונוהל זה לא יושם כלל בחברה. מנוסח נוהל האירוח עולה כי אינו חל על אירוח עובדי החברה, אך נמצא כי המנכ"ל לשעבר והיו"ר לשעבר אירחו מפעם לפעם במסעדות עובדים של החברה. על החברה לקבוע כללים ברורים לאירוח במסעדות בידי מורשי האירוח, ועליה לוודא כי הנהלים בהקשר זה עקביים וכי נשמרים כללי הדיווח המעוגנים בהם.  


תגובה
חברת דואר ישראל בע''מ


6.        חברת הדואר מקבלת את הערת הביקורת והמלצתה, אגף הכספים יבצע בחינה של  שני הנהלים והתאמתם זה לזה. כמו כן ייבחן נושא קביעת תקרות "סכום האירוח לנפש", לוחות זמנים לביצוע - סוף שנת 2015 . 


תגובה


רשות החברות הממשלתיות


6.        רשות החברות  מתכוונת לבחון ולהסדיר לפי הצורך את כל הנוגע לתשלום אירוח במסעדות על ידי מורשים מטעם החברה.


ליקוי


7.         על רשות החברות הממשלתיות לסייע להנהלת החברה לתקן את הליקויים האמורים וליישם את המלצות משרד מבקר המדינה.






נתיבי איילון
ניהול פרויקטים והעסקת יועצים
הגופים המבוקרים: משרד התחבורה והבטיחות בדרכים, רשות החברות הממשלתיות, נתיבי איילון.


ליקוי


1.         מיום הקמתה פועלת החברה בלי שנחתמו בינה ובין משרד התחבורה ועיריית ת"א הסכמים שיסדירו את פעילותה עבור המדינה והעירייה. *על משרד התחבורה להסדיר את המשך פעילותה של החברה ולקבוע את ייעודה ואת הדרכים להבראתה.


ליקוי


2.         משרד התחבורה לא קבע אמות מידה ברורות לגבי פרויקטים שיש למסור לטיפולה של נת"א. החלטות בעניין זה מתקבלות כיום בנוגע לכל פרויקט בנפרד ומוּנָעות ממגוון שיקולים.


ליקוי


3.         משרד התחבורה איתר בעיות רבות בתפקוד החברה והמליץ לפעול כדי להגביר את יעילותה ומקצועיותה ולקבוע שהיא תתמקד בפרויקטים בסביבה עירונית ומטרופולינית. עד מועד סיום הביקורת לא קבע משרד התחבורה את השינויים שייעשו בחברה ואת הדרכים להבראתה.


ליקוי


4.         נת"א עובדת בשיטת "עלות בתוספת רווח" (cost plus). כלומר, הגורמים שעבורם היא מבצעת את הפרויקטים מממנים את הפרויקטים במלואם, בתוספת עמלה שמשולמת לחברה בגין הוצאות התקורה שלה. שיטת עבודה זו ושיעור העמלה נקבעו בסמוך להקמת החברה, ומאז לא נבחנו. השיטה יוצרת תמריץ לחברה להגדיל את עלויות הפרויקטים ומעודדת חוסר יעילות. נוסף על כך, היא מקשה על החברה לקיים פעילות רציפה, מכיוון שהכנסותיה תלויות בפרויקטים שמוסרים לה הגורמים המממנים, ולעומת זאת חלק מהוצאותיה הן הוצאות קבועות.


תגובה
נתיבי איילון
4.        ביום 22 במאי 2014 הממשלה קיבלה החלטה מס' 1613, לפיה המדינה תרכוש את חלקה של עיריית ת"א בחברה. נכון להיום, (ספטמבר 2015) מהלך זה נמצא בשלבי יישום מתקדמים והפרדת האחזקות


צפויה להסתיים עד לתום השנה. בהתאם לכך, החברה צפויה לעבור שינוי מבני משמעותי וכן קרוב לוודאי, שינוי של מיתאר פעילותה. במקביל, מערכת היחסים שבינה לבין משרד התחבורה, כמזמין והיזם המרכזי של עבודות החברה, אמורה להיות מוסדרת מחדש. בעקבות כך, מבנה ההכנסות של החברה אמור להשתנות ולרשותה אמורים להיות אמצעים לכיסוי עלויותיה הקבועות. לחברה גם כיום וגם בעתיד יהיה תמריץ להתייעל על מנת לזכות בפרויקטים נוספים מצד מזמיני העבודה.


ליקוי


5.         מתחילת שנת 2011 ועד מועד סיום הביקורת היה מספר הדירקטורים שכיהנו בדירקטוריון החברה מטעם הממשלה קטן ממספר הדירקטורים שהיא זכאית למנות וכן קטן ממספר הדירקטורים שכיהנו מטעם עיריית ת"א. בכך מוותרת הממשלה על זכותה למנות לחברה דירקטורים שייצגו את עמדותיה לגבי פעילות החברה ויפקחו מטעמה על החברה.


ליקוי


6.         הליך האיתור והמינוי של מבקר פנימי קבוע לחברה ארך כשנתיים, ובתקופה זו כיהן בחברה מבקר פנימי זמני. עקב כך דירקטוריון החברה לא בדק את איכות הביקורת הפנימית בחברה.


תגובה
נתיבי איילון


6.        המבקר הפנימי הנוכחי של החברה מכהן בתפקידו מספר חודשים בלבד. טרם מינויו, הוא כיהן כמבקר פנימי זמני. בשל כך, רשות החברות הממשלתיות אישרה לחברה לדחות את הגשת ממצאי הבדיקה עד לפברואר 2016. הגם שמבקר הפנים טרם השלים כהונה של שלוש שנים, החברה תביא עניין זה בפני דירקטוריון החברה על מנת לפעול בהקדם, לביצוע הבדיקות של איכות הביקורת הפנימית באמצעות בודק חיצוני, כאמור בחוזר רשות החברות הרלוונטי.


ליקוי




7.         המבקר הפנימי של נת"א לא בדק בשנים האחרונות מרכיבים מרכזיים הקשורים בניהול הפרויקטים של החברה ובהתקשרויות שביצעה.
תגובה
נתיבי איילון


7.        קיימת בחברה תכנית ביקורת עד תום השנה. תכנית ביקורת חדשה, ביחס לתקופה שמתחילת שנת 2016 ואילך, אשר מפנימה את הערות מבקר המדינה, תובא לאישור ועדת הביקורת והדירקטוריון.


ליקוי


8.         נת"א מנהלת את הפרויקטים שבאחריותה בעיקר באמצעות שירותים שהיא שוכרת ממספר רב של ספקים - מתכננים, מנהלי פרויקטים, יועצים וקבלנים. החברה מנהלת מאגר של מתכננים ויועצים (להלן - מאגר הספקים), אולם אינה מקיימת הליך להערכת הספקים שהיא מתקשרת עמם ואין במאגר מידע לגבי עבודות קודמות שנמסרו לכל ספק, איכות ביצוע העבודה ומידת שביעות הרצון של החברה משירותיו של הספק. בהיעדר מידע זה גם לא ניתן להבטיח פנייה לספקים הכלולים במאגר על פי סבב מחזורי, שוויוני והוגן.


תגובה
נתיבי איילון


8.        בחברה אין מערכת ממוחשבת להערכת ספקים. בחברה התקיים דיון בנושא הערכת ספקים, במסגרתו נבחנו חלופות שונות לטיפול בעניין. החברה הגיעה למסקנה שהחלופה המיטבית, בנסיבות העניין, ובהתחשב בתשומות הנדרשות אל מול יכולותיה של החברה, היא חלופת תיעוד הכשלים המהותיים, ככל שיהיו, בעבודתם של ספקים ונותני שירותים, וזאת תוך יצירה וניהול של מאגר מקיף למסירת עבודות למתכננים, והקפדה על רענון המאגר והוספת מתכננים ויועצים חדשים אליו. הקמת מנגנון אפקטיבי להערכת ספקים מחייבת השקעת משאבים מרובים ובכלל זה הקצאת כח אדם לניהולה, שאין כיום ביכולתה של החברה לממן מתקציבה. ככל שימצאו מקורות תקציביים ודירקטוריון החברה יאשר את הקצאתם, יורחב אופן הערכת הספקים. כמו כן, למיטב ידיעת החברה, בכוונת משרד התחבורה להנחות וליצור מערכת אחידה להערכת ספקים ונותני שירותים לכל חברות התשתית התחבורתיות.


ליקוי


9.         החברה מנהלת מאגר ספקים על פי נוהל הקובע הנחיות לגבי תהליך הכנסת ספקים למאגר וריענונו. מאגר זה אינו כולל רשימה של מנהלי פרויקטים. החברה בוחרת מנהלי פרויקטים מרשימה אחרת שיש ברשותה, בלי שנקבעו תנאי סף להכללתם ברשימה ובלי שמתקיים הליך מוסדר לריענון הרשימה. זאת אף שמנהלי הפרויקטים ממלאים תפקיד מרכזי ורגיש ביותר ושותפים לליבת פעילותה של החברה, והחלטות לגבי ניהול הפרויקטים והתשלומים לקבלנים נסמכות על עבודתם המקצועית ועל שיקול דעתם.


תגובה
נתיבי איילון


9.        החברה שקדה על הקמת מאגר למנהלי פרויקטים וקביעת תנאי סף לכניסה למאגר זה, במסגרת קול קורא שהתכוונה לפרסם ובהתאם להנחיות משרד התחבורה לעניין זה. הליך זה החל להיות מטופל בחברה עוד קודם לקבלת טיוטת הדוח. אולם, השינוי המבני הצפוי בחברה לאחר הפרדת האחזקות, עשוי להשפיע גם על קביעת תנאי הסף וזאת כנגזרת מסוג והיקף הפרויקטים שיוחלט למסור לחברה. על כן, המתינה החברה לסיום תהליך הפרדת האחזקות בטרם קביעה סופית של תנאי הסף. בעקבות הערות הביקורת, הוחלט שלא להמתין ולפרסם קול קורא  להקמת מאגר מנהלי פרויקטים, עד לסוף השנה..


ליקוי


10.         נמצאו מקרים שבהם נחתמו הסכמים לשלב הביצוע עם מנהלי פרויקטים לאחר שכבר הוחל בביצוע העבודות הקבלניות, ולאחר שמנהל הפרויקט כבר החל בעבודת הפיקוח על ביצוע העבודות.  *על החברה להקפיד לחתום במועד על הסכמים עם הספקים שלה על מנת להסדיר את עבודתה עמם, ובפרט עם מנהלי פרויקטים.


תגובה
נתיבי איילון


10.        במקרים חריגים וספורים בלבד תהליך החתימה על ההסכם עם מנהלי פרויקטים התארך גם לאחר מועד תחילת ביצוע העבודות. מדובר


במקרים חריגים ביותר, אשר נבעו מנסיבות מיוחדות, שאין בהם כדי ללמד על הכלל. חרף האמור לעיל ובעקבות ממצאי הביקורת, ערכה החברה תהליך הפקת לקחים ובשונה מהמצב הקיים היום, לפיו תהליך החתימה על ההסכם עם מנהל הפרויקט לשלב ביצוע מתחיל לאחר הכרזה על הזוכה במכרז הקבלני, החליטה החברה ליישם שינוי לפיו תהליך חתימת ההסכם עם מנהל הפרויקט יחל בשלב מוקדם יותר במסגרת הפרויקט, עם היציאה למכרז. בהתאם לכך, החברה תקפיד שלא יינתן צו התחלת עבודה או תחילת התקשרות ללא הסכם חתום..


ליקוי


11.         ועדת המכרזים בנת"א מאשרת במקרים רבים שינויים בהסכמים עם יועצים, מתכננים, מנהלי פרויקטים ונותני שירותים אחרים ובכלל זה תוספות תשלום. רובן המכריע של התקשרויות ההמשך, שנעשות בפטור ממכרז, מאושר על ידי מנכ"ל נת"א על פי תקנה 3(4) לתקנות חובת המכרזים, התשנ"ג-1993 (להלן - תקנות חובת המכרזים), שעניינה התקשרות המשך. לדעת משרד מבקר המדינה, המספר הרב של התקשרויות ההמשך שמאושרות על ידי המנכ"ל, תקופות ההארכה הארוכות וההיקף הגבוה של התקשרויות ההמשך מעידים על ניצול מופרז של הסמכות שניתנה למנכ"ל. התנהלות זו פוגעת בהזדמנות השווה להתמודד, העומדת בבסיס דיני המכרזים. נוסף על כך נמצאו ליקויים בכל הנוגע למידע שנרשם בפרוטוקולים של ועדת המכרזים של נת"א לגבי ההתקשרויות ולהבאת נימוקים לאישור התקשרויות המשך בפטור ממכרז.


תגובה
נתיבי איילון


11.        החברה עושה שימוש בתקנה 3(4) לתקנות חובת המכרזים, התשנ"ג-1993 בהיקף מצומצם ביחס למספר ההתקשרויות הכולל שעורכת החברה מידי שנה. עם זאת, החברה תפעל לצמצום השימוש בתקנה למינימום ההכרחי, והוא יעשה רק במקרים חריגים.  החברה מאמצת את המלצת משרד מבקר המדינה ותקפיד על פירוט רחב יותר בפרוטוקולים של ועדת המכרזים לגבי ההתקשרויות וביחס לנימוקים לאישור התקשרויות המשך בפטור ממכרז.


תגובה
משרד התחבורה והבטיחות בדרכים


9-11.        א. המשרד הפיץ שתי טיוטות נוהל להערות החברות המבצעות פרויקטים מטעם משרד התחבורה לקראת פרסום נוהל סופי: א.נוהל איכות לחברות שמגדיר בין היתר דרישות בסיס אחידות להקמת מערכת ניהול איכות בתחומי ניהול התכנון וניהול הביצוע של הפרויקטים. יישום הנוהל לדעת המשרד יביא לשיפור ניכר בתפקוד החברות. ב.נוהל מנהלי פרויקטים המגדיר בין היתר תנאי סף למנהלי פרויקטים ומנגנון דרוג לביצועי מנהלי הפרויקטים. בשלב השני יוקם מאגר המאגד את מאגרי החברות ואת דרוגי מנהלי הפרויקטים.
ב.שינוי מבני בחברה- הסדרת הבעלות בחברה מצויה בישורת


האחרונה ולמשרד ברור במה עתידה לעסוק החברה וכיצד יהיה נכון להבריאה. מדובר בתהליך לו שותפים מספר גורמים כגון משרד התחבורה, רשות החברות, אגף החשבת הכללית ואגף התקציבים. במסגרת תהליך זה ייחתם הסכם חדש עם החברה אשר יכלול בין היתר מבנה כלכלי חדש לחברה הכולל תמריצים להתייעלות ולעמידה ביעדי ביצוע.
ג .משרד התחבורה מקיים ישיבות בקרה תקופתיות עם החברות על בסיס פורמטים אחידים וחדשים שהוגדרו. בין היתר, כבר החל משנת 2014, מוצג הפער בין אומדן הפרויקט במועד פרסום המכרז ואומדן הפרויקט לאחר זכיית קבלן והחברה נמדדת על פי החוזה שנחתם עם הקבלן. בימים אלו (ספטמבר 2015) דיווחי החברות מוסבים למערכת ניתוח נתונים מתקדמת יותר (מערכת BI).


ליקוי


12.         דירקטוריון החברה וועדת הביקורת לא דנו בשנים האחרונות בנושא התקשרויות החברה עם מומחים ויועצים ובהתקשרויות שהיא מבצעת בפטור ממכרז. בנוהלי החברה לא נקבעו מנגנוני פיקוח ובקרה הנדרשים בהעסקה והתקשרות עם יועצים, מומחים ונותני שירותים שאינם עובדי החברה


תגובה
נתיבי איילון


12.        החברה מעבירה באופן שוטף את כל פרוטוקולי ועדת המכרזים לעיון דירקטוריון החברה, וממילא גם לחברי ועדת הביקורת. יחד עם זאת, ובעקבות ממצאי הביקורת, תקפיד החברה, להבא, על העברת דיווח נפרד, אחת לרבעון, לוועדת הביקורת של החברה אודות התקשרויות המשך בפטור ממכרז וקיום דיון בנושא..


ליקוי


13.         נמצא כי בפרויקטים רבים עלות העבודות ההנדסיות שנקבעת בהצעה שזכתה במכרז נמוכה במידה ניכרת מן האומדן שהכינה החברה ושאישר משרד התחבורה; לעתים אף מדובר בהפרשים של 30%-20%. כמו כן נמצא כי אומדנים של סעיפי עלויות נלוות ועלויות בלתי צפויות מראש גבוהים גם הם במקרים רבים מן העלויות בפועל.


תגובה
נתיבי איילון


13.        החברה סבורה כי אומדניה משקפים את העלות הריאלית של הפרויקטים. החברה נעזרת בעריכת אומדניה ביועצים מקצועיים וכן נסמכת על מחירון עדכני שמפרסמת נתיבי ישראל - החברה הלאומית לתשתיות


תחבורה בע"מ. בנוסף, אומדניה של החברה מאושרים גם על ידי חברת בקרה חיצונית מטעם משרד התחבורה. לדעת החברה, העובדה שבמכרזי החברה מוגשות הצעות נמוכות משיעור האומדנים נובעת מתחרות עזה בענף התשתיות, ולא מאי דיוק באומדני החברה.  החברה מקיימת תהליכי הפקת לקחים באופן מתמיד, ושוקדת כל העת על התמודדות עם הצעות אגרסיביות מדי המוגשות לה ועל עדכון אומדניה בהתאם לתנאים השוררים בשוק.


ליקוי


14.         על בסיס האומדן שהכינה נת"א נקבע התקציב שמקצה משרד התחבורה לפרויקט. משרד התחבורה אינו מקטין את התקציב ששריין לפרויקט גם כאשר מתברר שעלות העבודות על פי המכרז נמוכה במידה ניכרת מן האומדן. ההפרש שנוצר משמש למעשה סעיף נוסף של "עלויות בלתי צפויות מראש" ומותיר לחברה מרחב תמרון גבוה בבואה לאשר שינויים ותוספות תשלום בהסכם עם הקבלן, בלי הצורך לקבל לכך את אישור משרד התחבורה. הדבר פוגע בבקרה של משרד התחבורה על ניצול התקציבים המוקצים לחברה ומסכל שימוש יעיל וחסכוני בתקציבים. *על משרד התחבורה לבחון את השיטה שעל פיה הוא מתקצב את הפרויקטים, ובין היתר לעדכן את תקציבי הפרויקטים תוך כדי התקדמותם.


תגובה
נתיבי איילון


14.        שיעור העלויות בלתי צפויות מראש (להלן: "בצ"מ") נקבע בהתאם להנחיות משרד התחבורה וחברת הבקרה החיצונית מטעמו, כפונקציה של מורכבות הפרויקט. היות וסעיף זה נקבע כשיעור מעלות הפרויקט, סכום הבצ"מ אכן מתעדכן לאחר פרסום ההצעה הזוכה במכרז, ובהתאם לסכום ההצעה, וזאת עפ"י המתודולוגיה והנהלים שעל פיהם הונחתה החברה לפעול על ידי משרד התחבורה. החברה תמשיך ותפעל על פי נוהלי משרד התחבורה בעניין זה, עד להחלטה אחרת שתתקבל במשרד התחבורה בנושא.


ליקוי


15.         נמצאו פרויקטים שתוך כדי ביצועם התגלו חוסרים בתכנון, ובפרט אי-השלמה של כל התיאומים הנדרשים עם הרשויות הרלוונטיות.


תגובה
נתיבי איילון


15.        הנקודות הנזכרות בדוח הינן נקודתיות ואין בהן בכדי להעיד על דפוס


הפעילות של החברה. מדובר בפרויקטים הממוקמים בלב המטרופולין וכרוכים בעבודות במתחם צפוף ומורכב. חלק מהקשיים שנלוו לפרויקטים נובעים משינויים בדרישות של מזמיני העבודה ומעידים על חוסר יכולת לצפות מראש את כל המורכבויות שעשויות להתעורר בהליך הביצוע. אולם, אין בדוגמאות אלו בכדי להעיד בהכרח על כשל תכנוני או חוסר תאום. החברה תמשיך ותקפיד על יציאה למכרזים לאחר השלמת תהליכי התכנון והתיאומים הנדרשים מול הגורמים השונים וקבלת אישור חברת הבקרה קודם ליציאה למכרז..


ליקוי


16.         חברות הבקרה מטעם משרד התחבורה ואגף החשב הכללי במשרד האוצר (להלן - החשכ"ל) אינן מלוות את תהליך התכנון כולו, אלא בודקות את תוצרי התכנון רק לאחר השלמת התכנון הסופי ולפני פרסום המכרז.


ליקוי


17.         אמת המידה היחידה שעל פיה קובעת החברה את הזוכים במכרזים לקבלנים היא המחיר, ולא נבחנות אמות מידה של איכות, איתנות פיננסית, ניסיון עבר וכיוצא בזה. שיטה זו מתמרצת את המציעים במכרזים להגיש הצעות זולות ביותר - ולעתים אף לא ריאליות - על מנת להבטיח את זכייתם. התמריץ של מציעים להגיש הצעות זולות במיוחד גדל עוד על רקע ידיעתם כי בשלב הביצוע תהיה להם אפשרות לדרוש תוספות תשלום, ובכך להגדיל את הרווחיות שלהם מהפרויקט.  *מן הראוי שנת"א תבחן אפשרות לקבוע מראש במכרזים ובהסכמים שהיא חותמת עם הקבלנים מנגנון לחישוב של תוספת התשלום לקבלן במקרה שיתעורר צורך להאיץ את ביצוע הפרויקט.


תגובה
נתיבי איילון


17.        החברה קיימה מספר דיונים בנושא זה, בהם נשקלו האפשרויות השונות ובמסגרתם נקבע כי מכרזי החברה יכללו מנגנון לפסילת הצעות לא ריאליות וכן הוראה לפיה החברה שומרת לעצמה את הזכות לפסול הצעה בשל ניסיונה הרע של החברה עם המציע.  אמות מידה של איתנות פיננסית, ניסיון עבר וכדומה באות לידי ביטוי בתנאי הסף שהחברה קובעת במכרזיה, המבטיחים בחירת קבלן העומד באופן


מספק בדרישות אלו מחד, ומאידך מאפשרים לבחון פרמטרים אלו באופן חד ואובייקטיבי. לדעת החברה, התחרות בין המציעים העומדים בתנאי הסף צריכה להתבסס על פרמטרים אובייקטיביים ומוגדרים, על מנת למנוע התדיינויות משפטיות מיותרות, כפי שקורה לעיתים קרובות כאשר התחרות מבוססת על פרמטרים איכותיים וסובייקטיביים הניתנים לפרשנויות שונות. בהתאם לכך, החברה תמשיך ותפעל לבחינת המנגנון ועדכונו, ובכוונתה להוסיף דרישות נוספות כחלק מתנאי הסף על מנת לסנן מתמודדים לא ראויים, ובכלל זה על בסיס ניסיונה הרע עם מי מהם.


ליקוי


18.         ועדת המכרזים של נת"א מאשרת בפרויקטים רבים שינויים בהסכמים עם קבלנים, ובפרט תוספות תשלום. במקרים רבים סך תוספות התשלום הללו מכלל שווי ההסכם המקורי עם הקבלן הוא בשיעור ניכר.


תגובה
נתיבי איילון


18.        העובדה כי בוצע שינוי כאמור, אין בה כשלעצמה, כדי להעיד על כל ליקוי או פגם. אכן, בחלק מהפרויקטים נדרש לאשר שינויים בהסכמים עם הקבלנים וזאת אחרי שהפרויקט החל. שינויים אלו נובעים, בין היתר, כתוצאה משינוי בדרישות מטעם מזמיני העבודות ובכלל זה לתוספות ולשינויים בתכולת הפרויקט או כתוצאה משינויי נסיבות אחרים שחלים במהלך חיי הפרויקט. לאחר אישורה של ועדת המכרזים מוגש החשבון לאישור חברת הבקרה מטעם משרד התחבורה ומשרד האוצר וזו יכולה להסתייג מהחשבון או מסעיפים הכלולים בו..


ליקוי


19.         כל המכרזים שנת"א מפרסמת לקבלנים הם התקשרות מסוג "הסכם למדידה" . ואולם בחלק גדול מהפרויקטים שנבדקו הסבה נת"א את ההסכמים עם הקבלנים שזכו במכרזים להסכמים פָאוּשָלִיים  בשלב מסוים של הביצוע. מדובר בדפוס פעולה לקוי, בין היתר מכיוון שתהליך התכנון בנת"א מותאם לשיטה של הסכם למדידה ואילו הסכם פאושלי מצריך ממזמין הפרויקט היערכות שונה. שינוי תנאי ההסכם לאחר קביעת הזוכה במכרז גם מנוגד


לעקרונות דיני המכרזים, ועלול להוות פרצה לפגיעה בטוהר המידות.
תגובה
נתיבי איילון


19.        החברה מקבלת את ממצאי הביקורת, והיא תקפיד לקבוע מראש אמות מידה ברורות ומחירון לאישור האצה, כך שבמידה ויוחלט על האצה בביצוע העבודות, אזי יהיה ניתן לבצעה רק במסגרת הכללים שנקבעו מראש. החברה בוחנת את השלכות העניין, והיא שוקדת על ניסוח אמות מידה ומחירון להאצת פרויקטים עד לסוף השנה. כמו כן, להבא תימנע החברה מהסבת הסכמים לפאושליים, אלא במקרים חריגים במיוחד, והיא תבצע שינויים כאלו אך ורק לאחר קבלת אישור לכך מראש מחברת הבקרה, משרד התחבורה או מזמין העבודה.


ליקוי


20.         *על החברה ומשרד התחבורה לבדוק את תהליך הכנת האומדנים של עלות הפרויקטים על ידי החברה ולהפיק את הלקחים מבדיקה זו. כמו כן, על החברה לוודא שרמת התכנון של הפרויקטים תהיה גבוהה.


תגובה
משרד התחבורה והבטיחות בדרכים


20.        לעניין הערת הביקורת כי המשרד אינו מבקר את שלב התכנון, המשרד מציין כי מת"ל (מינהלת תכנון תחבורתי לישראל) נכנסו לאחרונה וחברות הבקרה של המשרד מטפלות בפרויקט מסוף הסטאטוטוריקה..


ליקוי


21.         *במכרזים לביצוע פרויקטים הנדסיים יש לכלול אמות מידה נוספות על המחיר על מנת להבטיח את איכות ביצוע העבודות ולמנוע התקשרות עם קבלנים שאינם מתאימים.


ליקוי


22.         *על נת"א להימנע מביצוע התקשרויות המשך כתחליף לתהליכי ההתקשרות הסדורים המתחייבים מדיני המכרזים. מן הראוי שהחברה תימנע  


מהכללת סעיף בהסכמים המאפשר את הארכת תוקפם ללא סייג. במקרים שבהם נדרש מתן אופציה להארכת התקשרות, יש להגדיר את האופציה ותנאיה מראש, ובייחוד להגביל את תקופת תוקפה. על החברה למנוע כל פרצה שעלולה לאפשר פגיעה בטוהר המידות


תגובה
נתיבי איילון


22.        החברה מאמצת את ממצאי הביקורת, והיא תפעל להגדיר בהסכמיה, אופציה סדורה וקבועה מראש להארכת התקשרות, על מנת, ככל הניתן, להימנע מהצורך בביצוע התקשרויות המשך.


ליקוי


23.         *על משרד התחבורה ורשות החברות לדאוג לחיזוק הממשל התאגידי בחברה ולשיפור תפקודם של גורמי הבקרה בחברה, ובכללם הדירקטוריון, היועץ המשפטי והמבקר הפנימי.






חברת רכבת ישראל בע"מ
תחזוקה ברכבת
הגופים המבוקרים: חברת רכבת ישראל בע"מ, משרד האוצר, משרד התחבורה והבטיחות בדרכים.


ליקוי


1.         משרד התחבורה טרם השלים את יישומה של החלטת הממשלה משנת 2002 בדבר קביעה של קווים מנחים ושל סמכויות בכל הנוגע לפיקוח על הרכבת באמצעות שינויי חקיקה, לרבות בתחומי הבטיחות, ההפעלה והניהול. מבקר המדינה העיר על כך למשרד התחבורה כמה פעמים, לראשונה בשנת 2003 ולאחרונה בשנת 2014 *על משרד התחבורה להשלים את תיקוני החקיקה לגבי אסדרת הפיקוח על חברת הרכבת.


תגובה
משרד התחבורה והבטיחות בדרכים


1.        הצעת חוק לתיקון פקודת מסילות הברזל בעניינים הללו תלויה ועומדת בוועדת הכלכלה של הכנסת. הכנסת אישרה להעביר לוועדה את הצעת החוק בשלהי כהונתה של הכנסת הקודמת, והעניין הובא שוב בפניה כחלק מהחלת דין הרציפות, הכנסת הנוכחית הורתה להעביר את הצעת החוק לוועדת הכלכלה  להכנתה לקריאה שניה ושלישית במליאה.


ליקוי


2.         אגף רכבות העביר לחברת הרכבת הנחיות בנוגע לתחזוקה ולכשירות הטכנית של הציוד הנייד. חברת הרכבת הסתייגה מחלק מההנחיות, ובינה ובין משרד התחבורה התגלעו בעניין זה חילוקי דעות קשים.


תגובה
חברת רכבת ישראל בע"מ


1-2.        לגבי עיכובים באסדרת הפיקוח - משרד התחבורה טרם השלים את אסדרת הרגולציה בתקנות ובחוקים, למרות השנים הרבות שחלפו. ככל שהנושא אינו מוסדר, למשרד בתחבורה אין אחריות בתחום זה ומכאן שהנחיותיו אינן בחזקת הנחיות מחייבות, מה גם שהויכוח לא היה בליבת הדיון המקצועי על תחזוקה אלא במעטפת הפרוצדוראלית הנוגעת לטפסים, מסמכים ועודף בירוקרטיה שלבד מהעמסת הדרג


הניהולי בחטיבה בעומס אינסופי של מסמכים וניירת לא תרם, (ואולי ההיפך ) לשיפור רמת התחזוקה. עוד יצוין, כי בימים אלה, ניכרת התקדמות והבנה ויחסי הגומלין בין הנהלת החטיבה לרגולטור הנמצאת בתהליך חיובי של בנית אמון ושיתוף פעולה מקצועי כפי שניתן לראות זאת בבקרת התחזוקה שהשלים ופרסם בימים אלה (ספטמבר 2015) הרגולטור ובעיקר בתוצאותיה ובחוות הדעת החיובית של הרגולטור על מצב התחזוקה של קרונועי ה IC ..


ליקוי


3.         דירקטוריון החברה היה שותף בקביעת המרכיבים העקרוניים של המו"מ. הנהלת החברה חתמה על ההסכם הקיבוצי לפני שדירקטוריון החברה דן בפרטיו. מצב זה העמיד את הדירקטוריון בפני עובדה מוגמרת, ללא אפשרות להשפיע על ההסכם או לתקנו לפי הצורך.


תגובה
חברת רכבת ישראל בע"מ


3.        לנושא הליקויים בהליכים לחתימת הסכם קיבוצי - הדירקטוריון עודכן ומעודכן בשוטף בתהליכי המשא ומתן שנוהלו לעניין ההסכם הקיבוצי. עקרונות ההסכם יאושרו מלכתחילה על ידי הדירקטוריון, יבוצע עדכון שוטף על תהליך המשא ומתן וההסכם שיגובש יובא לאישור הדירקטוריון.


ליקוי


4.         חברת הרכבת לא ביצעה בדיקת היתכנות לגבי תחזוקת הקרונועים במיקור-חוץ, ובכלל זה לא בחנה את נקודות הכשל האפשריות, הסיכונים ונקודות החולשה הנובעים מהעובדה שהקרונועים נרכשו לפני שנים רבות.  *מן הראוי שחברת הרכבת תבצע בדיקות יסודיות לפני ביצוע פרויקטים במיקור חוץ, לרבות בחינה של חלופות, כדאיותן הכלכלית והסיכונים בכל אחת מהן.


תגובה
חברת רכבת ישראל בע"מ


4.        ליקויים בבחירת ציוד לביצוע תחזוקה במיקור חוץ – ככל שהרכבת תפעל לביצוע תחזוקה של ציוד נייד משומש באמצעות מיקור חוץ, תבוצע בחינת חלופות, כדאיות כלכלית והערכת סיכונים..




ליקוי


5.         במכרז לבחירת החברה שתבצע את התחזוקה, ניתן לציון הטכני והאיכותי של ההצעה משקל של 20% בלבד, אף שמדובר בפרויקט ראשוני וייחודי של תחזוקת ציוד מורכב. הציון שניתן לחברה א' בנוגע לניסיון בתחזוקת קרונועים היה הנמוך ביותר מבין שלוש החברות שניגשו למכרז.  *על חברת הרכבת להפיק לקחים מהכשלים בתחזוקת הקרונועים בשנה הראשונה ולפעול להחזרת כל הקרונועים למצב תפעולי תקין.


תגובה
חברת רכבת ישראל בע"מ


5.        ליקויים בהליך בחירת החברה החיצונית - וועדת המכרזים תבחן (כל מקרה לגופו של ענין) את סוגיית משקל הציון הטכני איכותי, כפונקציה של מורכבות ואופי הפרוייקט..


ליקוי


6.         פרק הזמן שקבעה חברת הרכבת להתארגנות חברה א' היה קצר מדי, וכל הקרונועים הועברו אליה לתחזוקה בבת אחת, ולא בהדרגה.


ליקוי


7.         חברת הרכבת לא ביצעה בדיקות הבטחת איכות של התחזוקה, אלא הסתמכה על הדיווחים שמסרה לה בעניין חברה א'. רק באוקטובר 2014 התקשרה הרכבת עם חברת ייעוץ בנוגע לביצוע בדיקות כאמור


ליקוי


8.         בשנת 2014 גדל מספר התקלות בקרונועים בשיעור ניכר לעומת השנים הקודמות, ומספר הקרונועים הפעילים היה קטן מהמתוכנן. עקב כך גדל בשנה זו מספר ביטולי הנסיעות של רכבות הנוסעים. נוצרו קשיים בהפעלה סדירה של קו הרכבת לירושלים, המופעל רק באמצעות הקרונועים.
תגובה
משרד התחבורה והבטיחות בדרכים


8.        על פי התכנית התפעולית לשנת 2025 מיועדים הקרונועים לפעול בקווים נוספים ולא רק בקו ירושלים. משרד התחבורה ידרוש מרכבת ישראל להציג עבודת מטה בנוגע לתכניות התפעוליות וכדאיות כלכלית


בהפעלת הקרונועים.


תגובה
חברת רכבת ישראל בע"מ


7-8.        לגבי השיעור הנמוך של קרונועים שמישים – הנושא טופל ותוקן. ראוי להבהיר כי הגורם הבלעדי והיחידי לחוסר בבקרת איכות הינו התנהגות והתנהלות ועד העובדים שמנע את הקמת מינהלת ה IC ואת שיבוץ העובדים בעלי הניסיון והידע למנהלת שיועדו בין היתר לעסוק גם בנושאי אבטחת איכות. התנגדות זו גרמה לסחבת ולעיכובים מיותרים בהתארגנות ובפתרונות החילופים שהרכבת העמידה בעניין זה.  עוד יצוין, כי בממשק ספק לקוח מול חברה כדוגמת חברת אלסטום שהיא בעלת פריסה בין לאומית ניסיון רב שנים בתחזוקת רכבות,  אין זה בלתי סביר לצפות כי בקרת איכות עצמית של הספק תהיה באיכות גבוהה מאוד ותייתר את החיוניות שבבקרת איכות מטעם הרכבת.


ליקוי


9.         באוקטובר 2014 התקשרה חברת הרכבת עם חברת יועצים (להלן - חברת ייעוץ ב'), לשם ביצוע בקרה על פעילות חברה א'. ההתקשרות הייתה למשך ארבעה חודשים, והיקפה נאמד  בכ-300,000 אירו. חברת הרכבת האריכה את ההתקשרות והגדילה את היקפה. חטיבת נייד בחברת הרכבת (להלן - חטיבת הנייד) הזמינה בדצמבר 2014 עבודות ייעוץ נוספות ממומחים אחרים בתחזוקת קרונועים בלי שחתמה הסכם המפרט את התחייבויות הצדדים. התקשרויות אלה הגדילו את עלות פרויקט התחזוקה במיקור-חוץ. היקף ההתקשרויות עם היועצים עד יוני 2015 נאמד בכ-800,000 אירו.


תגובה
חברת רכבת ישראל בע"מ


9.        ליקויים בהתקשרויות עם יועצים – תהליכי הרכש וההתקשרויות ברכבת ישראל סדורים ומובנים ביותר. קיים נוהל שמגדיר את תהליכי ביצוע הרכש, בחברה פועלות מספר ועדות מכרזים והתקשרויות ואלו מבצעות את תפקידן תוך הפעלת תבונה עסקית והקפדה על ציות לחוק ולנהלים..


ליקוי


10.         עד המועד שבו יפוג תוקף ההסכם עם חברה א' ותידון האפשרות להארכתו, צפוי כי תושלם הקמתו של קו רכבת מהיר בין תל אביב לירושלים וכן יושלם  


השדרוג של כביש מס' 1. חלופות אלו עשויות להפחית את מספר הנוסעים בקו הרכבת הקיים מתל אביב לירושלים. לקראת הארכת החוזה עם חברה א', על משרדי התחבורה והאוצר, בשיתוף חברת הרכבת, לבחון את כדאיות המשך ההפעלה של קו הרכבת הקיים ואת ההשפעות של ההחלטה שתתקבל על המשך השימוש בקרונועים ועל תחזוקתם.




חברת רכבת ישראל בע"מ
הובלת מטענים ברכבת
הגופים המבוקרים: משרד האוצר, משרד התחבורה והבטיחות בדרכים, חברת רכבת ישראל בע"מ, רשות החברות הממשלתיות, חברת נמל אשדוד, חברת נמל חיפה, חברת נמלי ישראל - פיתוח ונכסים, המשרד להגנת הסביבה.


ליקוי


1.         עוד מתחילת המאה העשרים ואחת לא היה שינוי בהיקף הובלת מטענים ברכבת. בשנים 2008, 2009 ו-2011 היקף ההובלה ברכבת אף ירד, בין היתר בשל ההאטה הכלכלית במשק וכיוון שהרכבת לא ייחסה לתחום חשיבות מספקת. בשנת 2014 גדל היקף ההובלה, בעיקר עקב שיפור בתהליכי העבודה של הרכבת. הכנסות הרכבת מתחום המטענים עלו מ-135 מיליון ש"ח בשנת 2011 ל-170 מיליון ש"ח בשנת 2014. ההכנסות כיסו רק כמחצית מעלות ההובלה, ואת יתר העלות כיסו תשלומי סובסידיה מהמדינה. *על הרכבת, חנ"י והנמלים לשתף פעולה כדי לקדם את ההובלה של מטענים מהנמלים ואליהם מבחינת התפעול והתשתיות בטווח הקצר ובטווח הארוך. על הרכבת, חנ"י והנמלים לשתף פעולה כדי לקדם את ההובלה של מטענים מהנמלים ואליהם מבחינת התפעול והתשתיות בטווח הקצר ובטווח הארוך.


תגובה
חברת רכבת ישראל בע"מ


1.        לנושא היעדר גידול בהיקף הובלת מטענים –הביקורת מציינת לטובה את השיפור בפעילות הובלת המטענים ואת הגידול בהיקף ההובלה בעיקר עקב שיפור בתהליכי העבודה של הרכבת. על מנת להשיג תוצאות יפות אלו בוצעו ברכבת פעולות מגוונות ורבות כדלקמן:
•החזרת וביסוס השליטה של הנהלת החברה והחטיבה על נכסי הרכבת.
•הרחבת מגוון הלקוחות לרבות יצירת קשר לראשונה עם חברות הספנות כלקוחות קצה
•הגברת הגמישות - ניהול, התאמה ללקוח, ניהול הלקוח, הוספת רכבות בהתאם לצורכי הלקוח •הגדלת הזמינות- הקמת יחידת שליטה ובקרה במערך ההזמנות, קיצור סבב הקרונות, רכש קרונות וקטרים, שיקום מסילות ומסופים
•ייעול התפעול: מחשוב (קבלת החלטות מבוססות נתונים כלכליים), שיפור התחזוקה, ניהול התנועה באמצעות מרכז שליטה ובקרה, שבירת טריטוריות בכל הנוגע לנהיגה, שיתוף העובדים בצורך, בביצועים ועוד.
על בסיס התשתית התפעולית הקיימת הצליחה חטיבת המטענים להגדיל את היקף הפעילות בכ- 15%. בכוונת הנהלת החברה והחטיבה להמשיך במומנט החיובי ולצורך כך מוגדרים יעדים מדידים  


אתגריים לפעילות ומבוצע מעקב ובקרה אחר העמידה באותם יעדים. תוכנית העבודה לשנת 2016 לוקחת בחשבון גידול של 50% ביחס לשנת 2013.


ליקוי


2.         משנת 2009 ועד סיום הביקורת הכינו הרכבת ומשרד התחבורה תכניות שדנו בהגדלת הובלת המטענים ברכבת. ברוב התכניות לא הוצגו אומדנים של עלות ההשקעות הדרושות לעומת התועלת הצפויה למשק ולרכבת מהגדלת היקף הובלת המטענים בה. משרד התחבורה לא אימץ את המלצות התכניות ולא קבע סדר עדיפות, לוח זמנים ואת האחראים ליישומן. רק בשנת 2014 החלו הרכבת ומשרד התחבורה לפעול לקידום ענף הובלת מטענים ברכבת. *על משרד התחבורה, האחראי לגופים העיקריים המטפלים בנושא, לקדם את הובלת המטענים ברכבת. לצורך כך חשוב שמשרד התחבורה יהיה מתואם עם יתר הגופים המעורבים בנושא, ובהם המשרד להגנת הסביבה ומשרד הפנים. על משרד התחבורה, האחראי לגופים העיקריים המטפלים בנושא, לקדם את הובלת המטענים ברכבת. לצורך כך חשוב שמשרד התחבורה יהיה מתואם עם יתר הגופים המעורבים בנושא, ובהם המשרד להגנת הסביבה ומשרד הפנים.


תגובה
חברת רכבת ישראל בע"מ


2.        לנושא השתהות ביישום התוכניות להובלת המטענים – ישנן תוכניות לפיתוח הובלת מטענים לטווח הארוך. כחלק מהתוכנית מתוכנן פיתוח של מסופי מטענים ברחבי הארץ. נציגי המדינה נמצאים בתהליך של עריכת בדיקות כלכליות ואחרות לגבי התוכנית בכלל ופיתוח המסופים בפרט.  להערכת הנהלת רכבת ישראל, ההשקעה הנדרשת בתשתית מטענים עד שנת 2020 הינה כ-2.6 מיליארד ₪ שמרכיביה העיקריים הינם: הרחבת קיבולת הרשת הקיימת (תכנית מטענים 2020), הרחבת תחנות המיון הראשיות בחיפה ובאשדוד, הקמת 7 מסופי מטענים חדשים, שלוחות חדשות לנמלים החדשים ולנמל חיפה. בנוסף, תידרש השקעה של כ- 200 מיליון ₪ בציוד נייד. היקף הפעילות הצפוי בהתאמה ע"פ התכנית האסטרטגית הינו כ-14.3 מיליון טון לשנת 2020. להערכת הנהלת הרכבת, התוכנית תאושר ותתוקצב בתקופה הקרובה. עד אז בכוונת הנהלת הרכבת להרחיב את הפעילות. גובשה תוכנית פיתוח עסקי/ תפעולי לשלוש השנים הקרובות על בסיס המסילות והמסופים הקיימים.


תגובה


משרד התחבורה והבטיחות בדרכים


2.        ביום 28.6.2015 מינה מנכ"ל משרד התחבורה צוות ליישום נושא הלוגיסטיקה בתכנית אב כוללת לתחבורה בישראל, ובמסגרת זו גם את המלצות תכנית אב למטענים. עם המלצות תכניות אלו נכלל נושא עידוד הובלת מטענים ברכבת במקום במשאיות. נקבע כי על הצוות להגיש המלצותיו עד ינואר 2016.


ליקוי


3.         הביקורת העלתה בעיות בתיאום ובשיתוף הפעולה בין הרכבת לנמלים בתחומים האלה: שעות העבודה של הנמלים, היקף כוח האדם שהם מקצים לעבודה עם הרכבת, התשתיות הקיימות והמתוכננות בנמלים להובלת המטענים ברכבת, לסידור הקרונות ולאחסון המטענים.


ליקוי


4.         מסילת הרכבת שתכננה חנ"י בנמל החדש שייבנה באשדוד (להלן - נמל הדרום) לא תיתן מענה מתאים כי מסילה זו לא תשתלב במערך המסילות הקיים בנמל.


ליקוי


5.         לגבי הנמל החדש שייבנה בחיפה (להלן - נמל המפרץ), נמצא כי המרחק ממנו לתחנות העבודה של הרכבת יהיה גדול יחסית, דבר שיפגום ביעילות ובתפוקה של הובלת מטענים ברכבת.


תגובה
חברת רכבת ישראל בע"מ


3-5.        דו"ח שהוכן ע"י "מתל" (מנהלת תכנון תחבורתי לישראל) עבור משרד התחבורה בחודש מאי 2015 המליץ לקבל את חלופת הרכבת ולהורות על תכנונה לאלתר. סמנכ"ל הנדסה בחנ"י הודיע למשרד התחבורה בחודש יוני 2015 כי לאחר שחלופת חנ"י נדחתה ע"י הרכבת וע"י המומחה מטעם משרד התחבורה ועל מנת שהמחלוקת לא תעכב את קידום אישור ותכנון דרכי הגישה לנמל הדרום, החליט מנכ"ל חנ"י להסכים עקרונית לחלופת הרכבת בכפוף להסכמת הרכבת לתנאים שיועברו אליה בנפרד. בדיון שנערך במשרד התחבורה בחודש יוני 2015 התבקשה הרכבת להכין בדיקת כדאיות כלכלית של חלופת


חנ"י בהשוואה לחלופת הרכבת. מתוצאות הבדיקה שהועברה למשרד התחבורה בחודש אוגוסט 2015 עולה כי חלופת הרכבת עדיפה כלכלית על חלופת חנ"י.  נמל המפרץ בדיון שנערך בחודש ינואר 2015 הנחה מנהל אגף בכיר רכבות במשרד התחבורה את מנכ"ל חברת יפה נוף כי בשלב ראשון תיבנה מסילת מיון אחת  ותישמר האפשרות לתוספת עתידית של מסילה נוספת על בסיס המיקום האפשרי מבחינה גיאומטרית וכן יושלם תכנון ראשוני של חיבור מסילת העמק לנמל המפרץ. יפה נוף פועלת בחודשים האחרונים לתיאום התכנון מול הרכבת.


תגובה
חברת נמלי ישראל - פיתוח ונכסים


4-5.        א. נמל הדרום הינו נמל חדש, המוקם ע"י חברת נמלי ישראל ויופעל ע"י חברת הפעלה פרטית, בנפרד מנמל אשדוד הקיים. לכל אחד משני הנמלים יהיה שער כניסה ויציאה נפרד ואין שער משותף ביניהם. לכן מסילת הברזל  שתכננה חנ"י לנמל זה לא משתלבת במערך המסילות הקיים בנמל אשדוד כפי שגם מערכת הכבישים בין שני הנמלים לא משתלבת ביניהם.
ב.הנמלים החדשים (נמל הדרום ונמל המפרץ) כוללים 3 מסילות באורך תפעולי של 750 מ' כל אחת, המאפשרות עריכה בשיטת "BLOCK TRAIN" בתוך הנמל עצמו והוצאת הרכבות ישירות מהנמל ליעד , ללא צורך בעריכה במגרש עריכה ומיון של הרכבת מחוץ לנמל – כלומר 3 המסילות מתפקדות כמגרש עריכה ומאפשרות הרכבת קרונות רכבת מוכנות להובלה ישירה מהנמל.
ג.השקעה בתפיסה התפעולית המועדפת ע"י הרכבת הינה יקרה מאוד ובעלת השלכות שליליות על עלות ההשקעות הנדרשות בכבישים ובניצול שטח נמלי. בנוסף, לנושא הקביעה לגבי ריחוק נמל המפרץ מתחנות העבודה של הרכבת – מדובר בנסיעת רכבת קצרה של מספר דקות.
אין הצדקה בהשקעה מיותרת ע"י המדינה ובפגיעה בזמינות שטח המיועד לשימוש נמלי – משאב חסר באיזור נמל חיפה.


ליקוי


6.         אף שבכל התכניות להגדלת היקף הובלת מטענים ברכבת עלה הצורך להרחיב את התשתיות להובלתם, התקציב לשנים 2018-2004 להקמת תשתיות ייעודיות למטענים היה רק כ-1% מכלל תקציב הפיתוח של הרכבת.




ליקוי


7.         אחד הפרויקטים החשובים ביותר לעידוד הובלת מטענים ברכבת הוא בניית השדרה המסילתית המזרחית (להלן - המסילה המזרחית), שהוכרזה כתכנית תשתית לאומית עוד ביוני 2006 (להלן - פרויקט המסילה המזרחית או הפרויקט). בינואר 2012 אישרה הוועדה הארצית לתכנון ולבנייה של תשתיות לאומיות  (להלן  -ות"ל) את תוואי המסילה המזרחית, שהייתה צפויה לפעול משנת 2018. עם השנים, היקף הפרויקט התרחב וכלל גם הסעת נוסעים, דבר שגרם לגידול באמדן העלויות ולעיכוב בביצוע הפרויקט. רק בסוף שנת 2014 סיכמו משרד התחבורה, משרד האוצר וחברת כביש חוצה ישראל, האחראים לפרויקט, לבדוק את כדאיות הפרויקט תוך בחינת כמה חלופות.


תגובה
משרד התחבורה והבטיחות בדרכים


7.        ב - 29.7.2015 קוימה ישיבה באגף תכנון כלכלי במשרד התחבורה בהשתתפות נציגי משרד האוצר ובה הוצג עדכון בדיקת הכדאיות הכלכלית של הפרויקט.  התוצאות הראשוניות מראות כדאיות כלכלית למשק בחלופה ה"מלאה" (להובלת מטענים ולהסעת נוסעים) ותומכות בקידום הפרויקט בהתאמה. אגף תכנון כלכלי ממשיך בהשלמת ניתוחי חלופות נוספות וניתוחי רגישות ומתוכננים דיוני המשך להצגת הממצאים עם סיום הבדיקות.


ליקוי


8.         בשנת 2010 אישרה המועצה הארצית לתכנון ולבנייה מסמך מדיניות הכולל אמצעים משלימים לתכנון ולניהול של משק הכרייה והחציבה ושינוע במסילות של חומרי חציבה מהדרום למרכז הארץ. רק בינואר 2014 ביקש משרד הפנים ממשרד התחבורה להכין הצעת מחליטים לממשלה, ושני המשרדים החלו לטפל בנושאים האמורים לעיל באופן שוטף.


תגובה
משרד התחבורה והבטיחות בדרכים


8.        משרד התחבורה מקדם באמצעות חברת רכבת ישראל תכנון לשלוחת מסילתית למחצבת מצד תמר בנגב.  ב- 30.6.20015 נערך דיון בוועדת התכנון המחוזית דרום בנושא תשריט דרך לפרויקט, המהווה אבן דרך חשובה לקידום תכנון הפרויקט.  על פי דיווח שהתקבל


ממנהל הפרויקט של חברת רכבת ישראל ביום 12.7.15, התקבל "אישור הועדה המחוזית לעמידה בתנאי סף להגשת תשריט לשלוחת המסילה למחצבת תמר והם מטפלים בהשלמות שנדרשו ע"י הועדה, ובכוונתם להגיש בהקדם לצורך קבלת הנחיות להכנת תסקיר". כמו כן, ב- 25.5.2015 הציגו נציגי משרד התחבורה וחברת רכבת ישראל בוועדה בין-משרדית בראשות המשרד להגנת הסביבה להטלת היטל סביבתי על חומרי חציבה, את האסטרטגיה לפיתוח מסילות ברזל לשם הובלת חומרי חציבה ברכבת.  ועדה זו הכינה טיוטת מסמך המלצות ובין היתר נכללת המלצה לעידוד הסטת הובלת חומרי חציבה ממשאיות לרכבת.
ליקוי
9.         בפרויקט "הנמל היבשתי" שמתכנן משרד התחבורה עתיד להיבנות מסוף יבשתי על תוואי המסילה המזרחית המתוכננת, שאמור לפתור את המצוקה בשטחי האחסון בנמלים ולחסוך בנסיעות אל הנמלים ומהם. אולם טרם התקבלה החלטה סופית בנושא.


תגובה
חברת נמלי ישראל - פיתוח ונכסים
9.        כתוצאה מפיתוח הנמלים העתידיים, לא צפויה "מצוקה בשטחי האחסון בנמלים". קידום פרויקט "הנמל היבשתי" מבורכת. ומבוצע בהתאם לסדרי העדיפויות של הפרויקטים והמגבלות התקציביות..


ליקוי


10.         משרד התחבורה, משרד האוצר והרכבת לא החליטו בנוגע למדיניות מימון השלוחות של הרכבת למפעלים שהם לקוחות פוטנציאליים של הרכבת.


ליקוי


11.         הרכבת מתקשרת עם חברות המובילות את המכולות מהרכבת אל הלקוחות הסופיים (להלן - חברות השירות). לרכבת אין מידע על המחירים שגובות חברות השירות מהלקוחות ואם ההנחות שהיא העניקה לחברות השירות הועברו במלואן או בשיעורים משמעותיים ללקוח הסופי.


ליקוי


12.         ביוני 2014 חתמו הממשלה והרכבת על הסכם מסגרת לפיתוח הרכבת ולהפעלתה, ולפיו בין היתר תשלם המדינה לרכבת תשלומי סובסידיה בגין הובלת מטענים. הסובסידיה משולמת לפי ההיקף והמרחק של ההובלה, אך


הרכבת לא נדרשה להתחייבויות ולא נקבעו מדדי שירות בסיסיים בתחום זה.


ליקוי


13.         דירקטוריון הרכבת לא ביקש מחברת ייעוץ ששכרה הרכבת לבחינת הצורך בשינוי המבנה שלה (להלן - חברת הייעוץ) להציג את היתרונות, ההשלכות והכדאיות הכלכלית של הקמת חברת בת למטענים לעומת חלופות אחרות.


ליקוי


14.         בדברי ההסבר להצעת המחליטים שהגישו שרי האוצר והתחבורה במרץ 2012 לקראת החלטת הממשלה להקמה של חברת הבת לא הובא מידע על המשמעויות הכלכליות והביצועיות של ההחלטה, ההשלכות האפשריות על תחומים אחרים, החלופות להצעה, הזיקה בין ההצעה ובין יעדי הממשלה והיבטים ביצועיים.


ליקוי


15.         הפרטת חברת הבת בעתיד, הזכות הבלעדית להובלת המטענים במסילות הרכבת, והשימוש בציוד הנלווה ובשירותים שהיא תקבל מהרכבת עלולים להקנות לחברת הבת יתרונות עסקיים בלתי סבירים מול מתחריה.


תגובה
חברת רכבת ישראל בע"מ


13-15.        חברת הייעוץ נשכרה לצורך בחינת השינוי במבנה הארגוני. החברה לא נדרשה להציג ניתוח אל מול חלופות שכן לא עמדו מול הרכבת חלופות אחרות. בבדיקות עתידיות, ככל שיעמדו על הפרק חלופות, תוצג השוואה בין חלופות לרבות השלכות, יתרונות וחסרונות.  לגבי נושא יתרונות עסקיים בלתי סבירים של החברה הבת מול מתחריה, הנהלת הרכבת בוחנת את הנושא מול הממונה על ההגבלים העסקיים.  להלן המלצות העיקריות: 
1.שת"פ – הרכבת מקדמת בברכה שתוף פעולה אינטנסיבי עם חנ"י והנמלים על מנת לקדם את פעילות הובלת המטענים, הן בטווח הקצר והן בארוך.
2. מערכת היחסים בין חברת האם לבת – מערכת היחסים בין החברות תעוגן בהסכם. טיוטת ההסכם ועקרונותיו צריכים לקבל את אישור נציגי הממשלה ולאחר מכן ידון ויאושר על ידי דירקטוריון שתי החברות. בין היתר עקרונות ההסכם נקבע כי הוא חל כל עוד החברה


הבת הינה בשליטה מלאה של הרכבת וברור כי טרם ביצוע ההפרטה תיערך בחינת ההשלכות של מכירת השליטה בחברה הבת.


ליקוי
16.         תחום הבטיחות של הובלת המטענים ברכבת מתנהל רק על פי הוראות פנימיות של הרכבת, מלבד האסדרה של הובלת חומרים מסוכנים  (להלן  -חומ"ס). באוגוסט 2014 הוציא אגף בכיר רכבות שבמשרד התחבורה טיוטת הוראות אסדרה בנוגע להובלת מטענים ברכבת, ובה הודגשו בין היתר נושאים בעלי זיקה לבטיחות. עד סיום הביקורת לא נכנסו ההוראות לתוקף.


תגובה
חברת רכבת ישראל בע"מ


16.        לנושא עיכובים באסדרת הפיקוח - משרד התחבורה לא השלים למרות השנים הרבות שעמדו לו את אסדרת הרגולציה בתקנות ובחוקים. ככל שהנושא אינו מוסדר, למשרד בתחבורה אין אחריות בתחום זה ומכאן שהנחיותיו אינן בחזקת הנחיות מחייבות, מה גם שהויכוח לא היה בליבת הדיון המקצועי על תחזוקה אלא במעטפת הפרוצדוראלית הנוגעת לטפסים, מסמכים ועודף בירוקרטיה שלבד מהעמסת הדרג הניהולי בחטיבה בעומס אינסופי של מסמכים וניירת לא תרם (ואולי ההפך ) לשיפור רמת התחזוקה. עוד יצוין, כי בימים אלו דווקא ניכר שיש התקדמות והבנה מסוימת לטענות שהרכבת העלתה ומשטר יחסי הגומלין בין הנהלת החטיבה לרגולטור נמצאת בתהליך חיובי של בנית אמון ושיתוף פעולה מקצועי כפי שניתן לראות זאת בבקרת התחזוקה שהשלים ופרסם בימים אלו הרגולטור ובעיקר בתוצאותיה ובחוות הדעת החיובית של הרגולטור על מצב התחזוקה של קרונועי ה IC ..


תגובה
משרד התחבורה והבטיחות בדרכים


16.        הוראות מנהל היוצרות אסדרה בתחום הובלת מטענים ברכבת פורסמו ע"י המנהל בספטמבר 2014.  ההוראות נכנסו לתוקף בתאריך 1.1.2015. 


ליקוי


17.         לנוכח הגידול בהיקף הובלת מטענים ברכבת והשיפורים שחלו בתפעולה בשנת 2014, על הרכבת, משרד התחבורה ומשרד האוצר לשקול את אופן התפקוד הרצוי של חברת הבת ומערכת היחסים בינה ובין הרכבת. כמו כן עליהם לבחון שוב, לפני מכירת מניות חברת הבת שמחזיקה הרכבת,


ובשיתוף רשות ההגבלים העסקיים, את ההשלכות של הפרטת חברת הבת על התחרות בענף ועל התועלת המשקית המקרו-כלכלית. לנוכח הגידול בהיקף הובלת מטענים ברכבת והשיפורים שחלו בתפעולה בשנת 2014, על הרכבת, משרד התחבורה ומשרד האוצר לשקול את אופן התפקוד הרצוי של חברת הבת ומערכת היחסים בינה ובין הרכבת. כמו כן עליהם לבחון שוב, לפני מכירת מניות חברת הבת שמחזיקה הרכבת, ובשיתוף רשות ההגבלים העסקיים, את ההשלכות של הפרטת חברת הבת על התחרות בענף ועל התועלת המשקית המקרו-כלכלית.


ליקוי


18.         לדעת משרד מבקר המדינה, היעדר תכנון לטווח הארוך, שמתבטא בהיעדר חיבור בין המסילות ובהיעדר שטחי עריכה בנמל, עלול לפגוע בקידום הובלת המטענים הן בנמל והן ברכבת.


תגובה
חברת נמלי ישראל - פיתוח ונכסים


18.        חברת נמלי ישראל מפתחת את מסוף הרכבת החדש בצמוד לנמל אשדוד, שישרת גם את חברת נמל אשדוד.  מסוף זה יהיה מודרני ויאפשר שירות רכבתי יעיל יותר לחברת הנמל וחברות נוספות בסביבת המסוף. במסגרת זו תוכנן שער מחבר בין חברת נמל אשדוד למסוף הרכבת ונקבעה שיטת שינוע המכולות בין שני האתרים. פיתוח מסילות בתוך שטח חברת הנמל אינו באחריות חנ"י. חברת הנמל היא האחראית לתשתיות כבישים ומסילות בתוך השטחים "הצהובים".  הוצאות בניית מגרשי עריכה ומסילות מיון חדשות אינן באחריותה של חנ"י. בנוסף, הצורך במסילות מיון ייקטן כשתכנון הטעינה יהיה יעיל יותר והרכבות תצאנה לייעדן בשיטת "BLOCK TRAIN". פיתוח מסוף רכבת בשטח נמל היובל אינו יישומי, בגלל סיבות הנדסיות ותפעוליות. 


ליקוי


19.         משרד מבקר המדינה מעיר כי בשל חשיבותה של הובלת האשפה לפעילות השוטפת של הרכבת ולפיתוח תשתיות בעתיד, המשך תיאום ושיתוף פעולה הדוק עם המשרד להגנת הסביבה בנושא הובלת אשפה להטמנה חיוני ביותר.


תגובה
המשרד להגנת הסביבה


19.        התקיימה ישיבה משותפת עם נציגי הרכבת  ומנכ"ל המשרד, הובהר על ידי נציגי המשרד כי יש מקום לשילוב הובלת פסולת (שאריות מיון שאינן ברות מחזור) ממתקני מיון למתקן טיפול תרמי. הכמות הארצית המשוערת הינה כ-1.5  מיליון טון פסולת בשנה .


ליקוי




20.         מהמתואר לעיל עולה שטרם הוצאה לרכבת הוראת השינוי בתנאים של היתר הרעלים, המשרד להגנת הסביבה והרכבת לא שיתפו פעולה ביניהם. שיתוף הפעולה דרוש כדי לבדוק אם הגוף מסוגל למלא את התנאים החדשים ומוכן לקראתם מהבחינה התפעולית, הארגונית והתקציבית. במקרה שלעיל התנאים החדשים חייבו גם שיתוף של גורמים אחרים, כמו נמל חיפה ומערך הכבאות וההצלה, ולכן היה על הרכבת ועל המשרד להגנת הסביבה לתאם גם עמם.


תגובה
המשרד להגנת הסביבה


20.        ככלל,  תנאי היתר הרעלים, לעוסקים ברעלים,  כוללים דרישה לעמידה בתנאי כבאות והצלה הנוגעים לרעלים המוחזקים בעסק. בישיבה שהתקיימה בתאריך ה- 8.12.2013 בה נכחו מנכ"ל המשרד, נציגי משרד התחבורה ונציגי הרכבת, הוחלט לקיים דיונים משותפים עם כלל הגופים הרלוונטיים (רכבת ישראל, כב"ה, נמל), לבחינה, עדכון וקביעת התנאים בהיתר הרעלים. לאחר מספר דיונים כאמור, עודכנו בתאריך ה-   14.01.14 התנאים בהיתר הרעלים של הרכבת.


מקורות פיתוח וייזום בע"מ
היבטים בהתנהלות החברה
הגופים המבוקרים: מקורות, רשות החברות הממשלתיות, משרד האוצר.


ליקוי


1.         מקורות ייזום שאלה ממקורות עובד לתפקיד סמנכ"ל הכספים החל ביוני 2008, ושאילתו נמשכה עד למועד סיום הביקורת, בניגוד להחלטת הממשלה ולקביעת רשות החברות. אותו סמנכ"ל הכספים אף התמנה בינואר 2013 לממלא מקום מנכ"ל החברה בניגוד להנחיות רשות החברות. הנהלת מקורות ייזום לא ביצעה את החלטות דירקטוריון החברה בדבר הסדרת מעברו של סמנכ"ל הכספים ממקורות למקורות ייזום, ולחלופין סיום שאילתו.


תגובה
מקורות


1.        מ"מ מנכ"ל וסמנכ"ל הכספים המאוזכר בטיוטת הדוח סיים את תפקידו ביום 31.8.2015.  בסוף חודש אוגוסט מונה מנכ"ל בפועל, לאחר אישור הועדה לבדיקת מינויים, בהתאם לנהלי רשות החברות הממשלתיות.  במקביל, הוקמה ועדת איתור למינוי מנכ"ל קבוע לחברה. הועדה התכנסה לישיבתה הראשונה ביום 3.9.2015.


ליקוי


2.         מתחילת 2012 גדלו היקפי שירותי הפיתוח העסקי שקיבלה מקורות ייזום ממקורות, אך מתן שירותים אלה לא עוגן בהסכם ההפרדה - ומשום כך גם לא נקבעו תחומי השירותים המתקבלים, היקפם ותנאי התשלום בגינם. מקורות ייזום רשמה בספריה הוצאות בגין שירותי פיתוח עסקי שקיבלה מחברת מקורות בסכום העולה על 1.8 מיליון ש"ח, לרבות הגדלה ניכרת של הסכום החודשי בגין שירותים שוטפים, בלא שהנהלת החברה עיגנה סכומים אלו בהסכם שאישר דירקטוריון החברה.  פעילות הפיתוח העסקי והמישק עם מקורות חורגים הן מנוהל הפיתוח העסקי של החברה והן מהאמור בהחלטת הממשלה. 


תגובה
מקורות


2.        החל משנת 2013 מקדמות החברות עדכון להסכם ההפרדה, לצורך עיגון היקף השירותים והתשלום בגינם. בשל העדר מספר מינימאלי של דירקטורים מכהנים, ובשל העובדה כי במשך תקופה ארוכה הדירקטורים המכהנים על פי כתב המינוי שלהם לא יכלו לדון בנושא (דירקטורים מטעם מקורות מים) לא הובא העדכון להסכם לאישור דירקטוריון החברה.  הדירקטוריון, בהשתתפות הדירקטורים שאינם מקרב דירקטוריון או הנהלת מקורות מים, קיים דיונים בעדכון הסכם


רכישת השירותים בישיבותיו מהימים 2.9.2015 ו-10.9.2015, ואישר עדכון להסכם רכישת השירותים ממקורות מים לשנים 2012-2015, לרבות שירותי הפיתוח העסקי, בהתאם למתווה שסוכם בין הצדדים. כמו כן, קבע עקרונות לגיבוש מתווה חדש לממשק הפיתוח העסקי בין החברות, שיהוו בסיס לאישור תנאי הסכם רכישת שירותי הפיתוח העסקי לשנים 2016 ואילך. בהתייחס להמלצת המבקר להבאת ההסכם לידיעת רשות החברות, ראוי לציין כי עקרונות ההסכם הובאו לידיעת רשות החברות הממשלתיות ולא היו להם כל הסתייגויות.


ליקוי


3.         דירקטוריון מקורות ייזום לא קבע את אופן הבקרה על התקשרויות עם סוכנים ואת הפירוט הנדרש בדיווחי הנהלת החברה בנושא זה. הנהלת מקורות ייזום אישרה הסכמים עם סוכנים, לעתים בדיעבד, אף על פי שהם חרגו ממדיניות החברה.


תגובה
מקורות


3.        החברה פועלת בהתאם לנוהל "קוד אתי" שאושר בדירקטוריון החברה וברשות החברות הממשלתיות בשנת 2011. נוהל זה הינו מקיף ומהותי, ובין השאר מסדיר את ההתקשרות מול סוכנים בכל הקשור לבדיקת נאותות, קוד אתי, שיעורי עמלות וכיו"ב. כל התקשרות עם סוכן מובאת לאישור ועדת המכרזים של החברה.  מעבר לכך, עם כניסתו של היו"ר המכהן לתפקיד במחצית 2014, גובש ואושר נוהל התקשרויות עם סוכנים, שכולל בין השאר את הכללים להבאת ההתקשרות עם הסוכנים מעבר להיקפים מסויימים, שנקבעו בנוהל, לאישור הדירקטוריון, וזאת כתנאי לאישור ההתקשרות.  במקביל, מקודם עדכון לתוכנית האכיפה של החברה, אשר נדון בדירקטוריון החברה בישיבתו ביום 10.9.2015, וצפוי להמשיך את הדיון בישיבתו הבאה בחודש אוקטובר 2015, ובמקביל  תועבר לאישור רשות החברות הממשלתיות, כאשר חלק מרכזי בעדכון התוכנית כולל הקמתה של ועדת פיתוח עסקי, שתפקידה לדון, בין היתר, בבקשה להתקשר עם סוכן/מתווך/שותף עסקי, החל מהשלב המקדמי של יצירת הקשר הראשון ועד אישור ההתקשרות הסופית. בנוסף, עדכון התוכנית כולל מנגנוני דיווח תקופתיים.


ליקוי




4.         בשנים 2014-2012 לא יזמה מקורות ייזום כמעט פעילות עסקית חדשה עבורה, בניגוד לייעודה ולתפקידה העיקריים, ורוב הייזום נעשה על ידי מקורות.  דירקטוריון מקורות ייזום לא הקפיד לכנס בשנים 2012-2008 דיונים על מימוש יעדי מדיניותו, כפי שבאה לביטוי בתכנית האסטרטגית שאישר. הדירקטוריון גם לא דרש שהנהלת החברה תבחן את התכנית האסטרטגית, ובמידת הצורך תעדכן אותה, חרף שינוי סביבת הפעילות של החברה. 


תגובה
מקורות


4.        בשנת 2015 מקדמת החברה פרויקטים נוספים בקזחסטאן, קניה, בוטוסואנה, סין, וממשיכה לקדם פרויקטים נוספים במקסיקו.  עם מינוי דירקטורים נוספים לדירקטוריון החברה ומינויו של מנכ"ל קבוע, בכוונת הדירקטוריון לקיים דיונים על יעדי החברה ומדיניותה בתחום הפיתוח העסקי, על התוכנית האסטרטגית והתוכנית העסקית, ולעדכנן במידת הצורך.






רשות שדות תעופה
פיתוח ותחזוקה של שדות תעופה פנים ארציים ומנחתים
הגופים המבוקרים: רשות שדות התעופה, רשות לתעופה אזרחית, משרד האוצר, משרד התחבורה והבטיחות בדרכים.


ליקוי


1.         כשש שנים לאחר מועד החלטת הממשלה 4463 טרם אישר משרד התחבורה תכנית אב לתשתיות תעופה, לשדות תעופה ולמנחתים.


תגובה
משרד התחבורה והבטיחות בדרכים


1.        אגף תכנון וכלכלה פעל להכנת תכנית אב לתחבורה ביבשה, בים ובאוויר. התוכנית כוללת בין היתר התייחסות מפורטת למדיניות בתחום התעופה, שהוכנה בשיתוף גורמים רלוונטיים במשרד, בעיקר רת"א. ביולי 2014 הציגה הנהלת המשרד לשר התחבורה את תכנית האב.


ליקוי


2.         כשנתיים מהמועד שנקבע בחוק הטיס, התשע"א-2011 (להלן - חוק הטיס), טרם הסתיים תהליך רישוים של שדות התעופה אילת וחיפה, ושניהם פועלים מכוחו של רישוי זמני.


תגובה
משרד התחבורה והבטיחות בדרכים


2.        הליך רישוי שדות התעופה מבוצע בהתאם לסמכויות בחוק ובהלימה לתהליכי רישוי הנהוגים בעולם. מתן רישיון זמני כחלק מהליך רישוי שנמשך שנים אחדות הוא הליך מקובל ולגיטימי בשל מורכבות הליך הרישוי ומתוך העובדה שהליך הרישוי בוחן תהליכים ושינויים הנערכים בשדה התעופה לאורך זמן. הליך הרישוי לשדות התעופה אילת וחיפה מבוצעים במסגרת תכנית עבודה שנקבעה ע"י רש"ת ורת"א. לאילת צפוי התהליך להסתיים עד סוף 2015, סיום התהליך והענקת רישיון קבוע לשדה התעופה חיפה נקבע לספטמבר 2016.


יצויין שלשדה התעופה דב הוז לא יוענק רישיון הפעלה מתוקף עובדת היותו שדה תעופה צבאי..


תגובה
רשות שדות תעופה


2.        תהליך רישוי שדות התעופה החל רק במחצית 2013, וזאת רק לאחר שרת"א (רשות תעופה אזרחית) סיימה לגבש את השיטה ואופן הביצוע של הליך הרישוי, שלא היה נהוג עד חקיקת חוק הטיס, התשע"א-2011. משהעבירה רת"א לרש"ת את דרישותיה המפורטות להליך הרישוי, שהינו תהליך מורכב מאוד, החלה רש"ת בפעילות אינטנסיבית לרישוי השדות שבאחריותה ובמקביל החליטה רת"א להאריך את הרישיון הזמני.
שדה התעופה אילת- היות ושדה התעופה באילת עתיד להיסגר בקרוב, עם פתיחתו של נמל תעופה ע"ש רמון בתמנע, קבעה רת"א  כי לא יבוצע הליך רישוי מלא, כי אם הפעלה במסגרת רישיון זמני (במתכונתו הנוכחית) בתוספת מבדקים שנתיים קבועים ע"י רת"א לבדיקת כשירות המתקן. 
שדה התעופה חיפה - לאור מורכבות ביצוע הליך הרישוי, האריכה רת"א את הרישוי הזמני לשדה התעופה עד לחודש דצמבר 2015.  רש"ת פועלת בתאום עם רת"א ובהתאם ללוח הזמנים שסוכם עם רת"א להשלמת ההליך עד ספטמבר 2016.
ליקוי


3.         אף שמבקר המדינה העיר בעבר על אחוזי ביצוע נמוכים של תקציבי פיתוח, ואף שמנכ"ל רש"ת התחייב בדיון ועדת הביקורת של הכנסת בינואר 2014 כי רש"ת תגיע לאחוזי ביצוע גבוהים יותר, אחוזי הביצוע של תקציבי הפיתוח עדיין נמוכים - כ-70% מתקציב הפיתוח בכלל וכ-50% מתקציב הפיתוח של שדות התעופה הפנים-ארציים בפרט.


תגובה
רשות שדות תעופה


3.        מנכ"ל רש"ת מקיים עשרות דיוני מעקב שוטפים, אם באמצעות ועדות היגוי עליונות לפרויקטים מרכזיים ואם באמצעות דיוני מעקב ביצוע תוכנית פיתוח המבוצעים מול כל יחידה אחראית מספר פעמים במהלך כל שנת תקציב. בנוסף, מקיים כל סמנכ"ל דיוני מעקב על הפרויקטים שבאחריותו.  הרשות מקבלת את ההערה על פיה יש לפעול לביצוע מלא של תוכנית הפיתוח, דבר שקיבל ביטוי ביעדי הביצוע עליהם הצהיר מנכ"ל רש"ת ובתשומות הניהוליות המושקעות על ידי ההנהלה למעקב אחר ביצוע פרויקטים, תהליך שהוביל לעליה באחוז הביצוע בשלוש השנים האחרונות ביחס לשנים שקדמו לתקופה זו.




ליקוי


4.         בתקציב הפיתוח של רש"ת אין מופיע פירוט תקציבים לפיתוח כל אחד משדות התעופה שלה. למעט ההשקעה הגדולה להקמת שדה התעופה תמנע, רוב השדות הפנים-ארציים האחרים אינם נלקחים בחשבון במסגרת תכניות הפיתוח השנתיות ותכנית הפיתוח הרב-שנתית של רש"ת.


תגובה
משרד התחבורה והבטיחות בדרכים


3-4.        אגף תכנון כלכלי ממשיך לפעול במטרה לבצע בקרה בסיוע מומחים בינלאומיים הבוחנים את קידום התכנון וההקמה של שדה התעופה על שם אילן ואסף רמון בתמנע, המיועד לתעופה הפנים ארצית והבינלאומית. במסגרת בקרה זו נערכו עד כה ארבעה ביקורים של מומחים בינלאומיים בישראל ומתוכנן ביקור נוסף בחודש נובמבר 2015.   במסגרת תכנית העבודה המאושרת של אגף תכנון כלכלי לשנת 2015 מקודם מכרז בינלאומי לקבלת שירותי ייעוץ בתחום התעופה בכלל הפעילות של רשות שדות התעופה, לרבות תקצוב פרויקטים ובקרה על הביצוע. לאור הערות הביקורת, אגף תכנון כלכלי יפעל על מנת להגביר את הפיקוח על תקציבי הפיתוח של רש"ת בשדות התעופה הפנים ארציים במסגרת המכרז.  בהתאם להערות הביקורת ינחה אגף תכנון כלכלי את רשות שדות התעופה להגשת תקציב הפיתוח של הרשות לשנים 2017 ואילך תוך מתן התייחסות פרטנית לכל אחד משדות התעופה הפנים ארציים הרלבנטיים.


תגובה
רשות שדות תעופה


4.        רש"ת מקבלת את הערת הביקורת בדבר הגדרת סעיף תקציבי נפרד לכל שדה תעופה, הנושא יקבל ביטוי בהצעת תקציב הפיתוח הקרובה (לשנים 2017 ואילך אשר תוגש ביולי 2016).  רש"ת משקיעה ותמשיך להשקיע בשדות התעופה האמורים להתפנות בדגש על מתן מענה בטיחותי מלא (שדה תעופה שאינו עומד בתקני בטיחות תעופתית לא פועל ולא יופעל). רש"ת אף השקיעה במתן מענה נגישות  


בהתאם לתקנים. יודגש כי כל שיפור בשדות אלו מצריך אישור סטטוטורי ומתן היתר. התנהלותם בפועל, בעבר ובהווה, של הרשויות הרלוונטיות למתן היתרים כאמור (עיריות ומועצות מקומיות רלוונטיות לשדות אלו) מציבה קושי רב בשיפור שדות התעופה תוך שהן מצהירות בגלוי על רצונן בפינוי שדות התעופה שבשטחן.
ליקוי


5.         בנוהל הפיקוח של רת"א אין הנחיות לביצוע בדיקות הנוגעות לשירות לנוסע או לתנאים הנלווים בשדות התעופה. נמצא כי רת"א אינה בודקת נושאים אלה במסגרת הבקרות שהיא עורכת בשדות התעופה השונים.


ליקוי


6.         הנהלת רש"ת לא עמדה על שיפור רמת השירות לנוסע ונושא זה כלל לא נבחן. הנהלת רש"ת והנהלת חטיבת מסופי גבול ושדות התעופה הפנים ארציים (להלן - חטיבת שתפ"א) לא ערכו בחינה כלשהי, לא מיסדו קריטריונים או מדדים לרמת השירות לנוסע ולא הגדירו מדדים בנושא.


תגובה
רשות שדות תעופה


6.        בישיבת וועדת פיתוח באפריל 2014 הציגה הנהלת חטיבת מסופים ושתפ"א תוכנית התייעלות בשדות התעופה הפנים ארציים, כרקע לתוכנית הוצגה לחברי המועצה מצגת המפרטת את יעדי החטיבה, עץ מבנה, תקציבים בראייה תלת שנתית, משימות החטיבה לשנים 2013-2014 ותקני כ"א. על בסיס נתוני הרקע הוצגה תוכנית התייעלות שכללה חמישה סעיפים כדלקמן: 
הקטנת התקציב השוטף ב-2.6 מש"ח- בוצע. 
צמצום 11 משרות- בוצע.
הגדלת הכנסות בתחום המסחר בשנים 2013-2014 בשעור של 20% ביחס לשנת 2012- בוצע. (ההכנסות גדלו מ- 38 מש"ח בשנת 2012 ל-46 מש"ח בשנת 2014).
הורדת הקטגוריה בש"ת ראש פינה- בוצע. 
בחינה ועדכון תעריפי האגרות- הנושא טופל מספר פעמים ובסופו של תהליך הוחלט לא לעדכן את


תעריפי האגרות בכל השדות למעט עדכון תעריפי השעות החריגות בעובדה שעודכנו בתחילת 2015.  נעשו פעולות רבות לשיפור רמת השירות במסגרת המגבלות הסטטוטורית הקיימות והמוכרות. לעניין הקריטריונים נערך בשנת 2012 דיון מפורט במסגרת סדנת היעדים החטיבתית אשר במסגרתה סוכם כי מנהל נת"א יכין עבודה בנושא. על בסיס העבודה שנעשתה הגיע סמנכ"ל מסופי גבול ושתפ"א למסקנה כי הגדרת הקריטריונים בשדה דב ואילת (כפי שנהוג בשדות בעולם) ועמידה בקריטריונים אלו תביא להקטנה משמעותית בהיקף הטיסות לאילת. הנושא ישופר באופן דרמטי עם סגירת שדה דב והקמת נמל תעופה רמון.
ליקוי
7.         במשך כארבעה עשורים לא פעלו רש"ת ומשרד התחבורה באופן ראוי ומספק להסדרת שדה התעופה הרצלייה; עקב כך נפגעו הסיכויים להסדרתו בפועל ולהרחבת הפעילות בו


ליקוי


8.         למרות החלטת הממשלה על פינוי שדה התעופה הרצלייה בשנת 2009, עד מועד סיום הביקורת, מרץ 2015 (להלן - מועד סיום הביקורת), לא הכין משרד התחבורה חלופה ראויה לשדה התעופה הרצלייה מחד גיסא ולא נקט את הפעולות הנדרשות לדחיית פינויו מאידך גיסא, וזאת לנוכח החשש להשלכות החמורות שבפינויו על התעופה הכללית.
תגובה
משרד התחבורה והבטיחות בדרכים


7-8.        משרד התחבורה פעל במהלך השנים האחרונות ועודנו פועל למציאת חלופות לפעילות התעופתית עם סגירת שדה התעופה בהרצליה. בתוך כך המשרד ניצב, אפוא, בפני אילוצים והתנגדויות, בעיקר מצד משרד הביטחון, השולט הן במרחב האווירי והן בשטח של אתרים רבים שבהם נדרשת הסכמתו להקמת שדה תעופה. בגלל סיבות שאינן תלויות במשרד התחבורה, המאמצים לא נשאו פרי ועד כה לא נמצאה חלופה אשר תוכל לתת מענה מלא לפעילות התעופתית. בנוסף, שר


התחבורה הטיל על רש"ת לתכנן את שדה התעופה החליפי להרצליה ולפעילות התעופה הכללית שעתידה להתפנות משדה דב, בהחלטה משותפת למשרד התחבורה, מנהל התכנון (הועדה לתשתיות לאומיות) ולרש"ת הוחלט להקדים את התכנון בתהליך איתור חלופות לשדה. רש"ת יצאה למכרז לצוות מתכננים שיבצע את בדיקת החלופות והצעות לביצוע העבודה אמורות להתקבל עד ל-9 בספטמבר 2015. בהתאם לחלופה שתיבחר (בהנחה שתמצא כזו) תבצע רש"ת תכנון מפורט לשדה.


תגובה
רשות שדות תעופה
7-8.        שדה התעופה הרצליה, מצוי במרכזה של העיר, ומטיל מגבלות על שימושי קרקע בעיר עצמה. בשל סיבות אלה, עיריית הרצליה ותושבים בעיר התנגדו משך כל השנים להסדרתו של השדה ולאישורו. כתוצאה מכך, בהליכי ההסדרה של שדה התעופה בהרצליה נוצרו שתי מגמות מנוגדות. המגמה האחת היא זו שהובילה במשך שנים רשות שדות התעופה, שתכליתה לאשר תוכנית לשדה תעופה קבוע ופעיל בהרצליה, המגמה האחרת היא זו שהובלה על ידי עיריית הרצליה, ושתכליתה סגירת השדה.   להרחבה בנושא ראו בג"ץ 5598/00, עיריית הרצליה נ. רשות שדות התעופה (להלן: בג"ץ הרצליה) פיסקאות 2, 3.   על רקע התנגדות הרשויות המקומיות והתושבים בסביבה, קידמה רש"ת את הכנת תוכנית המתאר הארצית לתפרוסת שדות תעופה, היא תמ"א 15. המדובר בתכנית אשר הוראה להכנתה ניתנה על ידי המועצה הארצית לתכנון ובניה בשנת 1972, 5 שנים קודם למועד הקמת רשות שדות התעופה.
מאז שנת 1972, במשך 28 שנים, התעכב אישור התכנית בין היתר בשל הערות הועדות המחוזיות והצורך בהתאמת הוראות התכנית למציאות המשתנה.  רק לאחר אישורה של תמ"א 15 בחודש מאי 2000, והכללת שדה התעופה הרצליה כ"שדה תעופה בשימוש" מדרגה 4 בתמ"א, נוצרה האפשרות לקדם תוכנית מפורטת לשדה התעופה בהרצליה. אך כנגד התמ"א והכללת שדה התעופה הרצליה, הוגשה העתירה המוזכרת לעיל בבג"ץ הרצליה.  משנדחתה עתירתן של הרשויות המקומיות בבג"ץ עיריית הרצליה, שלוש שנים לאחר הגשתו, נפתחה הדרך להכנת תוכנית מתאר מקומית מפורטת לשדה התעופה בהרצליה.  אלא שכאן נכנסה לתמונה הועדה המחוזית, שאף היא לא "אהדה" את הרעיון שבמרכז העיר הרצליה יפעל שדה תעופה.  


אשר על כן, הועדה המחוזית תל אביב לא הייתה מוכנה לדון בתוכנית ללא שיופקד מראש כתב שיפוי, וזאת, לדעת רש"ת, בניגוד לאמור בתמ"א 15. דרישה זו של הועדה המחוזית יצרה חסם נוסף בדרכה של התוכנית. רש"ת הגישה ערר על חוקיות הדרישה  לועדת הערר של המועצה הארצית. ביום 11.08.2008 ניתנה החלטת ועדת הערר. במסגרת ההחלטה התקבלה עמדת רש"ת ונדחתה עמדת הוועדה המחוזית, תוך שנקבע, כי המועד למסירת כתב השיפוי יהיה הפקדת התכנית בפועל, ולפיכך אין מניעה לדון בתוכנית עצמה ולהשלים את הכנתה , קודם למסירת כתבי שיפוי.   במקביל להליכי התכנון המפורט של שדה התעופה בהרצליה, החלה הועדה המחוזית בהכנת תוכנית המתאר המחוזית למחוז תל אביב, היא תמ"מ 5. התוכנית אותה יזם מחוז תל אביב, היא תוכנית קוטבית לתוכנית לאישור שדה התעופה. בתוכנית המתאר המחוזית של תל אביב נקבע שדה התעופה הרצליה כשדה זמני שפעילותו תופסק בתום 5 שנים ממועד כניסתה לתוקף של התמ"מ.  רש"ת הגישה התנגדות לקביעה האמורה, אך התנגדותה נדחתה.  רש"ת הוסיפה וטענה שהקביעה בתמ"מ לא חוקית, שכן לא ניתן לקבוע בתוכנית מתאר מחוזית הוראות המנוגדות לתמ"א 15.  כתוצאה מכך, לאחר שהטענה התקבלה על ידי המשנה ליועמ"ש לממשלה, התכנסה שוב המועצה הארצית ביום 13.10.2009 וגרעה את שדה התעופה הרצליה מתמ"א 15, חרף התנגדות רש"ת, רת"א ומשרד התחבורה.  בעקבות ההחלטה לגרוע את שדה התעופה בהרצליה מתמ"א 15 הגישה רש"ת ביום 1.2.2010 עתירה לבג"ץ, בג"ץ 839/10 רשות שדות התעופה נ' המועצה הארצית לתכנון ובניה ואח', אך במקביל הודיעה לועדה המחוזית תל אביב כי לא תמסור כתב שיפוי לתוכנית זמנית שאופק פעולתה חמש שנים.  על פי הוראות חוק רשות שדות התעופה, כפופה רש"ת בנושאי תכנון ובניה למוסדות התכנון והבניה, אשר, בניגוד לעמדתה ופעולותיה של רש"ת סברו כי יש להביא להפסקת פעילותו של השדה.   רש"ת פעלה כל השנים ללא לאות כנגד מגמת הרשויות המקומיות, הועדה המחוזית, המועצה הארצית לתכנון ולבניה, והיועמ"ש לממשלה, כולל בעתירה לבג"ץ, בניסיון לשכנע את מוסדות התכנון בנחיצות השדה, ואולם בסופו של דבר שיקול הדעת מוקנה למוסדות התכנון. הם שהחליטו על סגירת השדה. ורש"ת, כאמור, כפופה ופועלת על פי החלטתם. 
על רקע כל האמור החליטה מועצת המנהלים של רשות שדות התעופה, שדנה בדרישת הועדה המחוזית לתכנון ובניה בתל אביב ובהתניה לאישור התוכניות במתן שיפוי של 100%, כי הכנת תכנית


ארוכת טווח לשדה תעופה שתאריך התפוגה הקצר שלו כבר נקבע בתמ"מ 5, אינה סבירה מבחינה ציבורית. על כן, אין מקום ליתן כתב שיפוי לנזקי התכנית כפי שדרשה הוועדה המחוזית, וזאת גם במחיר של הפסקת פעילות מידית של השדה.  
על מועצת המנהלים של הרשות, בהיותה אחראית עפ"י חוק על פעולות רש"ת וכאשר על הדירקטורים מוטלת החובה החוקית עם סנקציות פליליות ואזרחיות בצידן, לקבל החלטות בהן טובת הרשות קודמת לכל, כל זאת בהתאם לחוק רשות שדות התעופה הקובע בין היתר בסעיף 7  לחוק כי הרשות תפעל ככל הניתן מתוך חישובים כלכליים.  לא נהוג ולא מקובל במרבית המקרים להטיל על מגיש התוכנית לשפות הועדה המקומית ב-100% אלא ביחס של 70% מבקש התוכנית ו-30% הועדה המקומית. במקרה זה ההחלטה קבעה בניגוד לנוהג זה כלל שונה. מועצת הרשות סברה כי מתן שיפוי של 100% לתביעות עפ"י סעיף 197 לחוק התכנון והבנייה יחשוף הרשות לתביעות תושבים שעלולות להגיע לסכומים של מאות מליוני ₪ כל זאת לתקופה זמנית. סירוב  המועצה למתן שיפוי נראית כהחלטה סבירה ונכונה, והראייה שהחלטה זו התקבלה ע"י הרשויות כהחלטה לגיטימית במסגרת שיקול הדעת והחובה המוטלת על הדירקטורים.  אי מסירת כתב השיפוי על ידי רשות שדות התעופה הינה תוצאה של ההחלטות האמורות של המועצה הארצית והוועדה המחוזית, ולא הגורם להן. סדרת ההחלטות האמורות הובילה את רש"ת למצב בלתי אפשרי, שבו, אילו חתמה על כתב שיפוי, הייתה חותמת על כתב התחייבות בלתי מוגבל בסכום, ובכך פועלת בניגוד להוראת דין מפורשת בסעיף 7 לחוק רש"ת, ובניגוד למתחייב מהיותה גוף ציבורי.
ליקוי
9.         הממשלה החליטה על פינוי שדה דב מבלי שהושלם תהליך מציאת חלופות לשימושי השדה. החלטת ועדת ההיגוי שהוקמה בנושא בעקבות החלטת ממשלה 4224 קבעה מתווה לפינוי שדה דב, אך לא נתנה מענה שלם למטרה שלשמה הוקמה, דהיינו מציאת חלופות לשירותים הניתנים בשדה דב.


ליקוי
10.         לא נמצאו נימוקים בקרב מקבלי ההחלטות שיתמכו בפינויו של השדה האזרחי במועד שנקבע, בזמן שהמתקן הצבאי ימשיך לפעול לפחות שלוש שנים נוספות.




ליקוי
11.         משרד התחבורה לא הנחה את גורמי המקצוע, כגון רת"א או רש"ת, לבחון את היתכנותה של תכנית לבחינת מסלול חלופי בשדה דב, ולא נמצאו מסמכים או כל אסמכתה אחרת המעידים על בדיקת נושא זה.


תגובה
משרד התחבורה והבטיחות בדרכים


11.        ב- 27 באוגוסט 2015 מונה ע"י מנכ"ל משרד התחבורה והבטיחות בדרכים, צוות היגוי לבחינת טיוב המענה התחבורתי אל ומ- אילת עם הפסקת פעילות שדה התעופה ע"ש דב הוז במטרה לתת מענה תחבורתי למבקשים להגיע לעיר אילת וכן מענה לשיפור הטיפול בנוסע בנתב"ג..


ליקוי


12.         בשנים 2014-2012 עסקה רת"א בפיתוחם של שני מנחתים בלבד מתוך כ-40 מנחתים קיימים. במשרדי רת"א לא נמצאו מסמכים שיתמכו במדיניות השקעה זו או יסבירו אותה.


תגובה
משרד התחבורה והבטיחות בדרכים


12.        רת"א משקיעה בהתאם לצורך ובמקומות שנדרשים שיפורים בטיחותיים כלקח מהעבר, כשהיו מקרים שהושקעו תקציבי פיתוח במנחתים ואין בהם פעילות תעופתית. רת"א מפעילה את שיקול דעתה בעת הקצבת תקציבי פיתוח מתקציב המדינה במנחתים בהתאם לשימוש ומידת ציבוריותו, לצרכים הבטיחותיים ולמידע שברשותה בהתאם לפיקוח מתמשך. מדיניות רת"א בנושא פיתוח מנחתים אין משמעה חלוקה שנתית שוויונית וקבועה של תקציב הפיתוח השנתי לכל המנחתים העומדים בקריטריונים וזאת מהסיבה  שבאופן זה לא יקודם אף פרויקט בצורה משמעותית.
ראוי לציין שעלות אחזקה ופיתוח של תשתית תעופתית גבוהה מאד ורת"א החליטה להתמקד בכל פעם בפרויקטים ספציפיים ומהותיים ולא לפזר תקציבים מעטים לכל מנחת בכל שנה. לא ברורה קביעת המבקר שזה בסתירה למדיניות רת"א.  בכל שנה יש לקבל החלטה לאיזה פרויקטים ייועד תקציב הפיתוח (מתוך המנחתים העומדים בקריטריונים) אכן בשנים 2012-2014 עסקה רת"א, בהתאם


למדיניות שקבעה ובכוונת מכוון, במנחתים מגידו ותימן, בהתחשב בכך שהם המנחתים הגדולים ביותר והפעילים ביותר בארץ. שני המנחתים הנ"ל גם מתוכננים לקלוט חלק מהפעילות והמטוסים שיפונו משדה תעופה הרצליה. אשר לשאר המנחתים הפעילים: כאשר התקיימה בהם פעילות מוגברת יותר כגון קו טיסות וכד' משרד התחבורה/רת"א השתתפה גם בשיפור התשתית בהם. לדוגמה מנחתים קריית שמונה, פיק, עין יהב, מצדה, יוטבתה, הושקעו בהם וכפי שצוין התשתית בהם במצב טוב מאד ואין צורך להמשיך להשקיע. ההשקעה והתקצוב נדונים בכל שנה ונלקחים בחשבון כל השיקולים והידע הקיים ברת"א לגבי מצב הבטיחות מחד והפעילות מאידך בכל המנחתים.


ליקוי


13.         עד מועד סיום הביקורת לא השלימה רת"א את אישורם של נהליה הפנימיים העוסקים בנושא המנחתים - נוהל פיקוח במנחת ונוהל הקצאת תקציבי פיתוח.


תגובה
משרד התחבורה והבטיחות בדרכים


13.        בהתאם לנוהל אישור נהלים של רת"א, רת"א השלימה את תהליך אישור  נוהל פיקוח מנחתים ופרסמה אותו באתר האינטרנט שלה ביום 22.1.15 וכן סיימה את תהליך ואישור נוהל הקצאת תקציבי פיתוח והוא פורסם באתר האינטרנט של הרשות ב- 10.5.15..


ליקוי


14.         על משרד התחבורה, על רת"א ועל רש"ת, בתיאום עם מערכת הביטחון ומשרד הפנים, להשלים בהקדם האפשרי את תכנונה ואישורה של תכנית אב לשדות תעופה ולמנחתים וכן למבנה עתידי של התעופה האזרחית הפנים-ארצית.


ליקוי


15.         על הנהלת רש"ת לשפר באופן ניכר את ניצול תקציבי הפיתוח, ובהם גם התקציבים המיועדים לפיתוח שדות תעופה פנים-ארציים. כמו כן, על רש"ת לשנות את מבנה תקציב הפיתוח והצגתו כדי לשקף את פעילותה בכל אחד מהשדות הפנים-ארציים.


ליקוי


16.         על רת"א לכלול במסגרת הבדיקות שהיא מבצעת באופן שוטף בשדות השונים גם את בדיקת השירות לנוסע ואת השירותים הניתנים בשדות התעופה הפנים-ארציים.


ליקוי


17.         על משרד התחבורה ועל רש"ת למנוע פגיעה אפשרית בתעופה הפנימית במדינה, ולמצוא ללא כל דיחוי חלופות ראויות וזמינות לפעילות המתבצעת בשדות התעופה הרצלייה ושדה דב.


ליקוי


18.         על משרד התחבורה ועל רש"ת למנוע פגיעה אפשרית בתעופה הפנימית במדינה, ולמצוא ללא כל דיחוי חלופות ראויות וזמינות לפעילות המתבצעת בשדות התעופה הרצלייה ושדה דב.




תגובה
משרד הביטחון


18.        בחינת היתכנות שימוש בעין שמר כחלופה להרצליה אינו מקודם בשל העברת תקציב מתאים למשרד על מנת להניע את הליך הבדיקה והתכנון. לצורך קידום בחינות חלופות לפינוי עין שמר מתכולותיו הצבאיות לאתר אלטרנטיבי נדרש להעמיד תקציב של עשרה מיליון ₪. פנייה מתאימה בנושא הועברה על ידי מנכ"ל משרד התחבורה


לראש רמ"י בתחילת שנת 2015. עם קבלת התקציב תקודם ותבוצע בדיקת ההיתכנות. צפי לסיום – מחצית 2016.
