פרק שני
משרדי ממשלה










משרד האוצר
הפיקוח על מתן אשראי למשקי בית ועל נותני שירותי מטבע 
הגופים המבוקרים: משרד המשפטים, רשות המסים, משטרת ישראל, הלשכה המרכזית לסטטיסטיקה, משרד הכלכלה, משרד ראש הממשלה, רשות האכיפה והגבייה, המועצה הישראלית לצרכנות, רשות להגנת הצרכן.
ליקוי


1.         חרף החיוניות שבהסדרת הפיקוח על שוק ההלוואות החוץ-בנקאיות והסכמת הרגולטורים כי יש להסדירו בהקדם, לא קידמו בנק ישראל ומשרד האוצר את הטיפול בתחום זה. המצב הקיים מותיר פתח לפעילויות של הלבנת הון, פשיעה ופגיעה בצרכנים. 1. נוכח האינטרס הציבורי בהגנה על לווים ונוכח חשיבות המלחמה בהלבנת הון ובפשיעה המאורגנת, על משרד המשפטים ומשרד האוצר להסדיר בהקדם את שוק ההלוואות החוץ-בנקאיות. עליהם לפעול לאימוץ וליישום המלצות הצוות בראשות המשנה ליועץ המשפטי לממשלה, ובתוך כך לקדם חקיקה אשר לא תאפשר עיסוק במתן הלוואות חוץ-בנקאיות ללא קבלת רישיון לכך. עליהם לפעול גם להסדרת שוק נותני שירותי המטבע, ולהשלים כשלב ביניים את מעבר יחידת נותני שירותי המטבע לרשות המסים.


תגובה
משרד האוצר


1.        הסדרת נושא זה נמצאת בעיצומה במהלך ימים אלו במסגרת חקיקת חוק הפיקוח על שירותים פיננסיים (ושירותים פיננסיים חוץ מוסדיים) שפורסם להערות הציבור טרם הגשתו לאישור הכנסת.


תגובה
רשות המסים


1.        היועץ המשפטי לממשלה החליט ביום 1.6.2015 כי יחידת נותני שירותי מטבע תועבר כיחידה נפרדת אל רשות המסים לתקופת מעבר של שנתיים בכפוף לעמידה בנוהל שיגובש בלשכה המשפטית במשרד האוצר. כמו כן, הוחלט כי מכלול פעולות האכיפה של יחידת הפיקוח על נותני שירותי המטבע, תוכפף למנהל רשות המסים למשך שנתיים, ויורחבו הסמכויות של רשות המסים בתחום האכיפה הפלילית כאמור


בסעיפים 207-208 להמלצות הצוות. על פי האמור, תוקנה לרשות המסים תוקנה לרשות המסים הסמכות לסגור נש"ם הפועל ללא רישיון, או שהתבצעו בו עבירות מס חמורות ושיטתיות, וכן לתפוס ולחלט כספים שיימצאו בו. סמכויות אלו ייקבעו כהוראת שעה למשך שלוש שנים, עם אפשרות להארכה בשנתיים.  בישיבה שהתקיימה אצל היועמ"ש ביום 27.7.2015 הוחלט כי תקופת המעבר של השנתיים תחל מהמועד בו משרד המשפטים יאשר את הנוהל.  לאור האמור, רשות המסים גיבשה נוהל כאמור והעבירה אותו לאישורו של משרד המשפטים. משרד המשפטים העיר מספר הערות לנוהל ובימים אלה מוחלפות בין משרד המשפטים לבין רשות המסים טיוטות בעניין. נכון למועד ספטמבר 2015 טרם ניתן האישור וטרם הועברה היחידה לרשות המסים.


ליקוי


2.         על אף ההשפעה המאקרו-כלכלית שיש לחובות משקי הבית, וחרף חשיבות ריכוזם של מכלול הנתונים על נושא זה וניתוחם בהתאם למאפייני משקי הבית, אף לא אחד מהגורמים הרלוונטיים - בנק ישראל, משרד האוצר והלמ"ס - מטפל בכך. זו אחת הסיבות לכך שהמעקב של בנק ישראל אחר התפתחות מגמות בחובות משקי הבית העלולות לסכן את יציבות המשק אינו מעקב מלא.


ליקוי


3.         הסקירה והניתוח של מגזר משקי הבית שפרסם בנק ישראל בדוח היציבות הפיננסית מיוני 2014 אינם נותנים תמונה מפורטת דייה של חובות משקי הבית שלא לדיור, התפתחותם בשנים האחרונות ורמת הסיכון הנגזרת מהם. מלבד נתונים על היקף האשראי למשקי הבית מהמערכת הבנקאית, בחלוקה לפי תאגיד בנקאי ולפי ייעוד (דיור או שלא לדיור), אין לבנק ישראל מידע על האשראי למשקי בית שאיננו למטרות דיור.


ליקוי


4.         לבד מנתונים על היקף ההלוואות לעמיתים מהגופים המוסדיים, בחלוקה לפי הגוף המוסדי, אין באגף שוק ההון מידע מעמיק דיו על הלוואות מטעם גופים אלו.


תגובה
משרד האוצר




4.        ביולי 2015 פרסם האגף חוזר המרחיב את הדיווחים של החברות המנהלות, ובו בין השאר מידע לגבי הלוואות הניתנות לעמיתים בקופות הגמל, קרנות הפנסיה וקרנות ההשתלמות. הנתונים אודות הלוואות הגופים נאספים ומנותחים על ידי אגף שוק ההון במסגרת תהליך הפיקוח והביקורת על הגופים המוסדיים. מתבצעות ביקורות שוטפות אחר התיקים, וכמו כן ביקורות נקודתיות יזומות במקרים בהם ישנן אינדיקציות שמעלות צורך בבחינה נוספת או כאשר מזהים מגמות אותן יש לבחון לעומק.


ליקוי


5.         אף שהלמ"ס ביצעה מבחן מקדים לסקר ייעודי לאיסוף נתונים על חיסכון ועושר (וחובות) של משקי הבית, העניין לא קודם, וכיום הלמ"ס אינה אוספת נתונים על חובות משקי הבית. 2.        הלמ"ס, משרד האוצר ובנק ישראל צריכים לקדם איסוף נתונים מפורטים על חובות משקי הבית, כדי לסייע לממשלה לעצב מדיניות המביאה בחשבון את מלוא ההשפעות האפשריות של צעדים מאקרו-כלכליים ואת יציבות המערכת הפיננסית. המשבר הפיננסי בשנת 2008 והלקחים שנלמדו ממנו, תחזיות הצמיחה של המשק הישראלי לשנים הקרובות והגידול בחובות משקי הבית בשנים האחרונות - כל אלה מדגישים את הצורך במעקב אחר התפתחות חובות משקי הבית, הן ברמת המשק והן ברמת הפרט.




תגובה
הלשכה המרכזית לסטטיסטיקה


5.        אף שהלמ"ס ביצעה מבחן מקדים לסקר ייעודי לאיסוף נתונים על חיסכון ועושר (וחובות) של משקי הבית, העניין לא קודם, וכיום הלמ"ס אינה אוספת נתונים על חובות משקי הבית באמצעות סקרים אלא באמצעות מקורות מנהליים המספקים מידע חלקי.


ליקוי


6.         טרם הושלם הליך תיקון החקיקה שיאפשר ליישם את המלצת ועדת זקן בדבר חובת התאגידים הבנקאיים לפרסם את שיעורי הריבית בפועל על אשראי. המלצה זו נועדה להגביר את יכולתו של הלקוח להשוות בין הצעות האשראי של התאגידים הבנקאיים. 3. על משרד המשפטים, בשיתוף בנק ישראל, להמשיך לפעול להשלמת הליכי החקיקה הנדרשים ליישום המלצות


ועדת זקן, שמטרתם להגביר את התחרות בתחום האשראי למשקי הבית. בין היתר, עליהם לפעול ליישום ההמלצות הבאות: פרסום שיעורי הריבית בפועל והגברת הנגישות לאתרי המידע לצורך השוואה; מתן מידע ללקוח באמצעות יצירת תעודת זהות בנקאית; שכלול המידע על לווים (Credit Bureau); עדכון מנגנון תקרת הריבית והחלתו על המערכת הבנקאית.


תגובה
משרד ראש הממשלה


6.         טיוטת דו"ח הביקורת שבנדון מציינת רק את דו"ח הביניים של הוועדה לשיפור המערכת לשיתוף בנתוני אשראי, אולם הוועדה פרסמה גם את הדו"ח הסופי באוגוסט 2015. יתרה מזאת, בספטמבר 2015 ועדת שרים לחקיקה אישרה הצעת חוק המבוססת על המלצות הוועדה, ובימים אלו ( ספטמבר 2015) הצעת החוק צפויה להיות מונחת בפני הכנסת לקריאה ראשונה. סיום הליכי החקיקה יאפשר לבנק ישראל להקים מאגר מרכזי לנתוני אשראי. מאגר זה יתרום להגברת התחרות בשוק האשראי הקמעונאי באמצעות מתן נגישות למידע ללשכות אשראי. בנוסף, המאגר ייתן מענה לחששות אותם מעלה  הביקורת בתחום היציבות הפיננסית. המסקנה לפיה המלצות ועדת זקן בנוגע להרחבת המידע על לווים בלשכות האשראי לא קודמו, אינה מדויקת. יישום ההמלצות דרש עבודת מטה מקיפה, הכוללת איזונים בין אינטרסים שונים, ובראשם זכות היסוד לפרטיות. לאחר סיום הליכי החקיקה יוכל בנק ישראל לפעול להקמת המאגר המרכזי לנתוני אשראי, אשר ייתן כאמור מענה מיטבי לטענות אותן מעלה טיוטת הביקורת בנושא.    .


ליקוי


7.         בנק ישראל ומשרד המשפטים טרם גיבשו את הצעדים המשלימים שיבטיחו הגנה על המידע של הלקוחות. טרם ניתנה הוראת המפקח על הבנקים שתאפשר ללקוחות לקבל את דירוג האשראי הפנימי שלהם בתאגיד הבנקאי כחלק מתעודת הזהות הבנקאית. המלצות ועדת זקן בנוגע להרחבת המידע על לווים בלשכות האשראי לא קודמו מאז פורסמו במרץ 2013.


ליקוי


8.         אין בבנק ישראל הנחיות לתאגידים הבנקאיים  בדבר פרסום אשראי למשקי בית - לא בנוגע לתוכן הפרסום של הלוואות ולא בנוגע לאופן פרסומן בערוצי התקשורת.




ליקוי


9.         אין גם הנחיות בנוגע למניעת הטעיה בפרסום ושיווק של הלוואות חוץ-בנקאיות מטעם חברות פרטיות, ובכלל זה הלוואות של נש"ם. נמצא כי בפרסומים רבים מציינות החברות לצד הצעת ההלוואה את הביטויים "ברישיון משרד האוצר" או "באישור משרד האוצר", בדרך שעלול להשתמע ממנה כי המשרד מפקח על תהליך מתן ההלוואות.


תגובה
משרד האוצר


9.        תחומי העיסוק המאושרים על ידי האגף מופיעים בפירוט על גבי תעודת הרישום של הנש"מ שנמצאת בחזית של כל עסק ואין לאגף שוק סמכויות בהקשר לפרסום מטעה בעניין זה. כמו -כן בוצע משלוח מרוכז של מכתבי הבהרה בנושא ועניין זה אף מוזכר דרך קבע בהדרכות שמבצעת היחידה לסקטור הנשמי"ם מידי חודש.


ליקוי


10.         בחטיבת הפיקוח על הבנקים בבנק ישראל אין הוראה המחייבת את התאגידים הבנקאיים לתת ללקוח, בעת מתן האשראי, תחזיות של הרמה שאליה עלול להגיע ההחזר החודשי בהלוואות בריבית משתנה במקרה של עלייה בריבית - בפרט לגבי הלוואות בסכומים גבוהים - וכן מידע בדבר ריבית פיגורים שיגבו.


ליקוי


11.         בביקורת שעשה משרד מבקר המדינה בשנת 2009 נמצאו ליקויים רבים בפיקוח על נש"ם. נמצא שחלק ניכר מהליקויים שהועלו טרם תוקנו.משרד מבקר המדינה מעיר  כי פעילותם של נש"ם משתרעת על טווח רחב של שירותים פיננסיים, שחלקם אינם מוגדרים בחוק איסור הלבנת הון ושהעיסוק בהם אינו נכלל ברשימת הפעולות הנכללות בתעודת הרישום - למשל מתן הלוואות. לפיכך על הרשם לאסור על נש"ם את השימוש בתעודה שניתנת להם באופן העלול להטעות לקוחות.




תגובה
משרד האוצר


11.        הסדרת נושא זה נמצאת בעיצומה במהלך ימים אלו ( ספטמבר 2015) במסגרת חקיקת "חוק הפיקוח על שירותים פיננסיים ( שירותים פיננסיים חוץ מוסדיים) שפורסם להערות הציבור טרם הגשתו לאישור הכנסת.


ליקוי


12.         חרף המלצת המשנה ליועץ המשפטי לממשלה מאפריל 2013, טרם גיבשה יחידת נש"ם באגף שוק ההון הנחיות ברורות המדגישות את ההבחנה בין ניכיון צ'ק, המחויב ברישום ודיווח על פי חוק איסור הלבנת הון, התש"ס-2000, ובין הלוואה, הפטורה מכך. מצב זה יוצר פרצה המאפשרת לגורמים שאינם חפצים בפיקוח לחמוק מחובותיהם הרגולטוריות.


תגובה
משרד האוצר


12.        אגף שוק ההון פועל ככל שניתן למניעת כפל רגולציה במקומות בהם מזוהה כפל, כך למשל, הוראות ממשל תאגידי הנוגעות למדיניות תגמול לא הוחלו על גופים ממשלתיים, מפאת קיומה של רגולציה מחמירה ברשות החברות. כמו כן, יוער כי גופים ממשלתיים נהנים מהקלות משמעותיות לעניין זה במסגרת "תקנות הדירקטוריון וועדותיו". יש לקחת בחשבון כי לא קיימת אסדרה ייחודית לקרנות ההשתלמות בבעלות המדינה אלה הסדרה רוחבית על כלל הגופים המוסדיים ומשכך לא תמיד ניתן להתאים את ההנחיות הניתנות לקופות בבעלות המדינה לאלו הניתנות על ידי רשות החברות. האגף יעשה מאמץ להגברת שיתוף הפעולה עם רשות החברות בכל הקשור באסדרה חופפת.


ליקוי


13.         משרד האוצר גיבש נוהל המאפשר הסמכה זמנית של מנהל רשות המסים כרשם נותני שירותי מטבע והעבירו לאישור משרד המשפטים. אולם עד מועד סיום הביקורת - מאי 2015 - טרם התקבל אישור זה.




ליקוי


14.         מן הראוי שמשרד האוצר יגבש, בשיתוף בנק ישראל, תכנית עבודה בתחום החינוך הפיננסי שתכלול יעדים ומשימות ברורים ומדידים ולוחות זמנים ליישומם. על רקע הגידול המתמשך באשראי למשקי בית, החינוך הפיננסי מצריך תשומת לב ייחודית ויש לשקול את העמקתו. זאת כדי לעודד את הצרכנים להפחית חובות, לקחת אשראי בצורה מבוקרת יותר ולהימנע מהלוואות שאינן תואמות את מצבם הכלכלי.
ליקוי


15.         מבדיקת משרד מבקר המדינה עולה כי הוראות אגף שוק ההון האמורות בדבר הלוואות לעמיתים הן כלליות מאוד, וכי חסרות בהן, בין היתר, הנחיות לדרכי הפעולה של הגופים המוסדיים במצבים כגון אי-החזר ההלוואה על ידי העמית, והגבלות על מתן הלוואות לעמית הקרוב לגיל פרישה.


תגובה
משרד האוצר


15.        ביולי 2015, בעקבות מסקנות שעלו מהביקורות שנערכו בגופים לגבי הנושא, פרסם האגף טיוטת חוזר אשר דן בהסדרת אופן העמדת הלוואות למבוטחים ולעמיתים כנגד כספי החיסכון הצבורים שלהם, ומתייחס בין היתר לאופן בחינת הערכת יכולת ההחזר של הלווה ולצעדים אותם הגוף המוסדי לנקוט במקרה בו ההלוואה לא נפרעה במועדה. החוזר הסופי צפוי להתפרסם בשבועות הקרובים.
ליקוי


16.         לדעת משרד מבקר המדינה, על משרד האוצר ומשרד המשפטים לפעול בהקדם ליישום מסקנות הצוות לעניין הסדרת פעילותם של נותני שירותי המטבע.


ליקוי


17.         נמצא כי על אף ההדרכות שמקיימת היחידה, נש"ם רבים עדיין אינם מכירים באורח מספק את דרישות החוק החלות עליהם.




תגובה
משרד האוצר


17.        בנוסף לפעולות שהיחידה נוקטת, היא מפרסמת באתר האינטרנט שלה שאלות ותשובות נפוצות בנושא. בנוסף, עם כניסת הצו החדש לתוקף ( 4/2015) נשלחה לכלל נותני שירותי המטבע בישראל חוברת הסבר עדכנית המפרטת את עיקרי החובות, כמו כן מבוצעים כנסי הדרכה בעניין הוראות החוק והצו הנערכים מידי חודש. במהלך שנת 2015 וביום 26 באוגוסט 2015 פורסם תזכיר חוק הפיקוח על שירותים פיננסיים ( שירותים פיננסיים חוץ מוסדיים), התשע"ה - 2015. סעיף 35 (ב) לתזכיר החוק, הדן בכשירות נושאי משרה, מקנה לרגולטור סמכות לדרוש מנושאי משרה לעבור מבחנים מקצועיים.


ליקוי


18.         לדעת משרד מבקר המדינה, על המשטרה להגביר את האכיפה כנגד נש"ם שאינם רשומים כחוק.


תגובה
משטרת ישראל


18.        מעורבותם של נותני שירותי מטבע (בין כאלו שנרשמו במרשם ובין שאינם רשומים) בפעילות פלילית, מעסיקה רבות את משטרת ישראל וכיום במרבית החקירות כנגד גורמי פשיעה חמורה ומאורגנת נכללים גם נותני שירותי מטבע. זאת ועוד, פעילות משטרתית כנגד נותני שירותי מטבע מוטמעת באופן שוטף בקורסים והשתלמויות שעורך מדור אכיפה כלכלית לכלל מגזרי האח"מ ולכל מדרגי העשייה המשטרתית. בנוסף, מערכות מחשוב שמפתח מדור אכיפה כלכלית בשיתוף מדור מחשוב אח"מ ומנ"ט, בראשן מערכת פת"ן לניתוח תנועות פיננסיות, קיבלו בשנה האחרונה דגש לתחומי העיסוק של נותני שירותי מטבע ע"י הוספת מודול לניתוח הנתונים הממוחשבים של נותני שירותי מטבע – פיתוח שיאפשר למשטרה יכולות עצמאיות בטיפול בנותני שירותי מטבע. במסגרת יוזמת חקיקה להסדרת כל נושא ההלוואות החוץ בנקאיות גובשה הצעת החוק שעסקה בהיבטים של תחרות בשוק זה, הגנת הצרכן ורגולציה. לאור המודיעין והניסיון שנצבר בתיקי חקירה בתחום הלוואות בשוק האפור ביקשה חטיבת המודיעין להיכנס  


להליך החקיקה ולשלב בו היבטים פליליים. ביולי 2015, לאחר שנתיים של דיונים, גובש הנוסח האחרון של הצעת החוק הנקרא: חוק "הסדרת אשראי הוגן" וכולל שש עבירות פליליות מתוכן שלוש עבירות נושאות עונש של 3 שנות מאסר, אשר יוגדרו גם כעבירות מקור לפי חוק איסור הלבנת הון, ויהוו מנוף משמעותי למלחמה בתופעות מחוללות פשיעה הכרוכות בביצוע הלוואות בשוק האפור.  הצעת החוק הסופית עברה את ועדת השרים לענייני חקיקה בתחילת יולי 2015. בישיבת ועדת הכלכלה של הכנסת שהתקיימה בתאריך 15.7.15 ודנה בנושא "הלוואות חוץ בנקאיות השוק האפור" לא השתנתה עמדת משטרת ישראל לפיה התיקון לחוק והעברות הפליליות שבו חיוניות לתיקון והסדרת הנושא.


ליקוי


19.         לדעת משרד מבקר המדינה, על משרד האוצר ומשרד המשפטים לפעול בהקדם ליישום מסקנות הצוות לעניין הסדרת פעילותם של נותני שירותי המטבע.


תגובה
משרד האוצר


19.        ביום 26 באוגוסט 2015 פורסם תזכיר חוק הפיקוח על שירותים פיננסיים ( שירותים פיננסיים חוץ מוסדיים), התשע"ה- 2015.




משרד האוצר
קרנות ההשתלמות הממשלתיות
הגופים המבוקרים: רשות החברות הממשלתיות, משרד האוצר.
ליקוי


1.         המדינה אינה מקיימת את חובתה למינוי מלוא מכסת הדירקטורים בקרנות ההשתלמות הממשלתיות שנבדקו ואינה נוהגת בהן מנהג בעלים. איוש חסר זה פוגע פגיעה של ממש בתפקוד התקין של הקרנות וביכולתה של המדינה לפקח על הנעשה בהן, על אגף שוק ההון לפעול בהקדם לתיקון התקנות באופן שיבהיר מה הם המקרים של כהונות מקבילות העולים לכדי ניגוד עניינים.


תגובה
משרד האוצר


1.        אגף שוק ההון מגבש בימים אלה תיקון גורף למסגרת הממשל התאגידי, בכלל זה תקנות הדירקטוריון וועדותיו וכהונות צולבות.


תגובה
רשות החברות הממשלתיות


1.        רשות החברות הממשלתיות מעדכנת באופן שוטף אחת לחודש את לשכות השרים בדבר המקומות הפנויים בדירקטוריונים של החברות המנהלות את קרנות ההשתלמות, וכמו-כן מתריעה בפני אנשי הקשר בלשכות השרים על הדחיפות במינוי הדירקטורים..


ליקוי


2.         למרות החובה הקיימת בחוק למינוי של יו"ר דירקטוריון וחשיבותו הרבה והמכרעת של מינוי נושא משרה זה לתפקודן התקין של הקרנות, נמצא כי המדינה לא אישרה משרה זו בקרנות למשך פרקי זמן ארוכים. גם במועד הביקורת לא היה יו"ר דירקטוריון מכהן בשלוש משמונה הקרנות שנבדקו. עוד נמצא כי היה ניסיון של רשות החברות להשפיע על חברי הדירקטוריון של קרן המח"ר לבחור מועמד מטעמה לתפקיד יו"ר הדירקטוריון. כל עוד הממשלה מחזיקה בבעלות על קרנות ההשתלמות על השרים ורשות החברות


למלא את חובתם למינוי יו"ר דירקטוריון ודירקטורים בקרנות אלה ולפקח עליהן כנדרש.


תגובה
רשות החברות הממשלתיות


2.        הרשות מתריעה מראש ופועלת מול לשכות השרים ומול החברות במטרה לקדם מינוי של יושב ראש דירקטוריון בדירקטוריונים שפועלים ללא יושב ראש. 
להלן עדכון לגבי החברות בהן, נכון לחודש ספטמבר 2015, טרם מונה  יו"ר דירקטוריון לגופים הבאים: קרן אקדמאים – טרם מונה יו"ר. בהקשר זה יצויין כי דירקטוריון החברה בחר ביום 26.1.2015 במר ישראל דוד ליו"ר ומועמדותו נבדקה ע"י הוועדה לבדיקת מינויים ביום 23.6.2015. כתב המינוי ליו"ר הועבר לחתימת שר האוצר ביום 28.6.2015. ביום  13.7.2015 הודיע ישראל דוד על התפטרותו מהדירקטוריון. הרשות עדכנה את לשכת שר האוצר בדבר ההתפטרות האמורה. קרן קל"ע – טרם מונה יו"ר. בהקשר זה יצויין כי מועמדותם של שני מועמדים  לכהונת דירקטור בחברה נבדקה ע"י הוועדה לבדיקת מינויים וכתבי מינוי הועברו לפני מספר חודשים לחתימת שר האוצר.  קרן שופטים – טרם מונה יו"ר. בהקשר זה יצויין כי דירקטוריון החברה בחר ביום  19.11.2014 בגב' אלה קנטור ליו"ר ומינויה נבדק על ידי הוועדה לבדיקת מינויים ביום 20.1.2015. כתב המינוי הועבר לחתימת שרת המשפטים ושר האוצר ביום 21.1.2015. לאור חילופי הממשלה המועמדות של הגב' קנטור הועברה בשנית לבדיקת הוועדה לבדיקת מינויים וזו קיבלה החלטה בעניין  ביום 25.5.2015. ביום 7.6.2015 הועבר כתב המינוי לחתימת שרת המשפטים החדשה, טרם נחתם עד היום למרות מספר תזכורת של הרשות.


ליקוי


3.         רשות החברות לא פעלה למתן אישור למינוי היועצות המשפטיות של שתי הקרנות הגדולות ביותר - קרן המח"ר וקרן עובדי המדינה - כנדרש על פי חוק החברות הממשלתיות, אף שהקרנות הללו העבירו אליה בקשות בעניין לפני שנים אחדות. קרנות אלה העסיקו אפוא בלית בררה את היועצות המשפטיות שלהן ללא האישור הנדרש בהוראות החוק.


תגובה
רשות החברות הממשלתיות




3.        נכון לספטמבר 2015, תוקף מינוים של מרבית חברי הוועדה למינויי יועצים משפטיים בחברות הממשלתיות פקע, והשרים (שר האוצר ושרת המשפטים) טרם מינו חברים חדשים ולכן אישור המינוי של עו"ד דלית גולדברג כיועמ"ש ריטיינר של החברה לניהול קרן השתלמות לעובדי המדינה עדיין מתעכב. עו"ד גלית קדוש התפטרה מתפקידה כיועמ"ש של החברה המנהלת קרן השתלמות לאקדמאים ולכן הטיפול באישור מינויה הופסק..
ליקוי


4.         אגף שוק ההון אינו משתמש במערכת מידע ייעודית לצורך ניהול הביקורות שהוא מקיים ובכללן הביקורות בקרנות ההשתלמות הממשלתיות.


תגובה
משרד האוצר


4.        האגף פועל לבחינת מערכות שונות הקיימות בשוק אשר עומדות הן בדרישות הטכניות של האגף והן בדרישות הנוקשות של אגף מערכות מידע במשרד. במקביל, נבחנת אפשרות לפיתוח עצמי של מערכת.
ליקוי


5.         לצורך קיום אספות כלליות בקרנות בהתאם לנדרש בהוראות החוק יש להמציא ייפוי כוח של שר האוצר. נמצאו כמה מקרים שבהם ישיבות האספות הכלליות לא התכנסו במועד. על השרים האחראים ורשות החברות להקפיד על החובה לקיים אסיפות כלליות במועדן ולתעדן כנדרש. על קרנות ההשתלמות הממשלתיות לשפר את הממשל התאגידי הנוהג בהן, בין השאר באמצעות כינוס אספות כלליות במועדן, כנדרש בחוק, ובקבלת החלטות בדירקטוריון ובוועדותיו בפורום של מניין חוקי.


תגובה
רשות החברות הממשלתיות


5.        קרן קל"ע – אסיפה כללית כבר התקיימה ביום 8.7.2015. קרן שופטים - החברה הוציאה זימון לאסיפה כללית שנתית ליום 27.10.2015. קרן רוקחים – האסיפה הכללית האחרונה התקיימה ביום 27.3.2014 והאסיפה הבאה אמורה להתכנס בתקופה הקרובה.






ליקוי


6.         בארבע משמונה הקרנות מנכ"ל הקרן מכהן גם כיו"ר האיגוד המקצועי - מצב היוצר ניגוד עניינים בין התפקידים. נוסף על כך הועלה כי לחלק מהמנכ"לים בקרנות אין השכלה מקצועית או ניסיון בשוק ההון טרם המינוי לתפקידם.


ליקוי


7.         בסעיף 86(ו) לחוק הפיקוח נקבע כי קופת גמל שהתאגדה כתאגיד ערב כניסת החוק לתוקף תנוהל בנאמנות בידי חברה מנהלת  ולא תהיה עוד תאגיד. נמצא כי קרן ההשתלמות לרוקחים טרם הקימה חברה מנהלת, אף שחלפו כתשע שנים מהמועד שבו היה עליה לעשות כן. על קרן ההשתלמות לרוקחים להקים לאלתר חברה מנהלת כפי שנדרש בחוק הפיקוח. על רשות החברות לדאוג כי הקרן תוכל לקיים אספה כללית לשם כך.


תגובה
רשות החברות הממשלתיות


7.        הרשות סברה כי נכון יותר לכנס את האסיפה הכללית בעניין שינוי התקנון לצורך הקמת חברה מנהלת לאחר קבלת אישורו של הממונה על שוק ההון, ביטוח וחיסכון במשרד האוצר לנוסח התקנון החדש המוצע.  הנוסח שהוצע בעבר על ידי החברה לא היה מקובל על ידי אגף שוק ההון, ביטוח וחיסכון במשרד האוצר.  נמסר לרשות, כי בכוונת היועצים המשפטיים של החברה להעביר  במהלך ספטמבר 2015 לאגף שוק ההון, ביטוח וחיסכון נוסח אחר לתקנון החדש המוצע. לאחר קבלת אישור הממונה על שוק ההון, ביטוח וחיסכון  לנוסח התקנון החדש, הרשות תפעל לזימון אספה כללית שעל סדר יומה אישור התקנון החדש..


ליקוי


8.         קיימת תלות יתר של הקרנות בנותני שירותים חיצוניים, מצב העלול לחשוף את הקרנות לסיכוני ריכוזיות וסיכוני אבדן ידע. סוגיה זו אף הועלתה בביקורות שעשה אגף שוק ההון בקרנות במהלך השנים.


תגובה


משרד האוצר


8.        אגף שוק ההון מודע לסיכונים הכרוכים בביצוע פעילות המבוצעת במיקור חוץ ועל כן הממונה על שוק ההון פרסמה בשנת 2013 את חוזר 2013-9-16 "מיקור חוץ בגופים מוסדיים", החוזר קובע בין היתר כי על גוף מוסדי לקבוע מדיניות לביצוע פעילות במיקור חוץ, לבצע בדיקת נאותות על נותן השירות ולבצע מעקב ובקרה על נותן השירות, החוזר גם מתווה את הסכם ההתקשרות עם נותן השירות ואת אופן סיום ההתקשרות עם נותן השירות.


ליקוי


9.         נמצאו מקרים רבים של כינוס ישיבות דירקטוריון וועדותיו ללא דירקטור חיצוני (להלן - דח"צ), כנדרש בתקנות הפיקוח על שירותים פיננסיים (ביטוח) (דירקטוריון וועדותיו), התשס"ז-2007. בחלק מהקרנות לא היה מניין חוקי של חברים בוועדות השקעה כנדרש בתקנות מס הכנסה (כללים לאישור ולניהול קופות גמל), התשכ"ד-1964.


ליקוי


10.         נמצא כי דמי הניהול שגובות הקרנות הקטנות גבוהים בשיעור ניכר - עד פי ארבעה - מאלה שגובות הקרנות הגדולות.


תגובה
רשות החברות הממשלתיות


10.        הרשות בוחנת את אופן ההחזקה הרצוי של המדינה בקרנות ההשתלמות והדרכים השונות לייעול ניהולן של הקרנות, וכן את יציאת המדינה מהחזקותיה בקרנות ההשתלמות.


ליקוי


11.         לא נמצא כי למדינה יש יתרון או ערך מוסף כלשהו בניהולן של קרנות השתלמות. לא זו אף זו, ההחזקה בקרנות יוצרת למדינה סיכון וחשיפה מיותרים, שכן עמיתי הקרנות עשויים לפתח ציפיות ולהסתמך על כך שבעת משבר יהיה אפשר להיפרע מ"הכיס העמוק" של המדינה. עוד נמצא כי הקרנות כבר אינן בגדר נכס בידי המדינה נוכח הנחייתו של אגף שוק ההון  בעניין. יצוין כי נוכח המלצת מבקר המדינה לבחון את הנושא בדוח 55ב  שפורסם בשנת 2005, ונוכח העמדה של רשות החברות ולפיה המדינה


צריכה לשנות את מתכונת החזקותיה בקרנות, מתחזק הצורך בבחינה מחודשת של מבנה הקרנות וגיבוש פתרונות מעשיים בסוגיה זו . יש לבחון ולקדם את סוגיית יציאתה של המדינה מהחזקותיה בקרנות ההשתלמות האמורות ולדאוג כי הממשל התאגידי הקיים בהן יחוזק, לפחות בתקופת הביניים.


ליקוי


12.         משרד מבקר המדינה מעיר למאסדרים כי העמידה בדרישות האסדרה כרוכה בעלויות כספיות המוטלות על הקרנות הממשלתיות בגין כפל אסדרה ומושתות על עמיתיהן בדמות דמי ניהול גבוהים יותר. ריבוי המאסדרים והיעדר התיאום ביניהם מביאים לידי עלויות נוספות ופוגעים ביכולתן של הקרנות הממשלתיות להתחרות כיאות בקרנות הפרטיות. על המאסדרים לפעול בשיתוף פעולה ולתאם בין ההוראות כדי למנוע תשלומים מיותרים המושתים על הקרנות. 


תגובה
משרד האוצר


12.        אגף שוק ההון פועל ככל שניתן למניעת כפל רגולציה במקומות בהם מזוהה כפל, כך למשל, הוראות ממשל תאגידי הנוגעות למדיניות תגמול לא הוחלו על גופים ממשלתיים, מפאת קיומה של רגולציה מחמירה ברשות החברות. כמו כן, יוער כי גופים ממשלתיים נהנים מהקלות משמעותיות לעניין זה במסגרת "תקנות הדירקטוריון וועדותיו". יש לקחת בחשבון כי לא קיימת אסדרה ייחודית לקרנות ההשתלמות בבעלות המדינה אלה הסדרה רוחבית על כלל הגופים המוסדיים ומשכך לא תמיד ניתן להתאים את ההנחיות הניתנות לקופות בבעלות המדינה לאלו הניתנות על ידי רשות החברות. אגף שוק ההון יפעל להגברת שיתוף הפעולה עם רשות החברות בכל הקשור באסדרה חופפת.


ליקוי


13.         לדעת משרד מבקר המדינה, התמשכות המחלוקת בין הנהלת קרן המח"ר למבקר הפנימי עלולה לגרום פגיעה מהותית בתפקודה של הקרן ובעמיתיה. על הנהלת הקרן להתייחס באופן ענייני וללא דיחוי לטענות המרכזיות המופיעות בטיוטת דוח המבקר הפנימי, זאת ללא תלות בסמכותו של הדירקטוריון לפתוח בהליך של בחירת מבקר פנימי חדש לחברה. עוד ראוי כי אגף שוק ההון ייתן את דעתו על הנעשה בקרן ויהיה שותף לבדיקת העובדות ובירורן בצורה מקצועית ומהירה.לדעת משרד מבקר המדינה, על מנת לייצב


את קרן המח"ר ולשמור על יחסי עבודה תקינים וראויים, על הנהלת הקרן לקיים את תנאי ההסדר עם המבקר הפנימי כלשונם. משרד מבקר המדינה מעיר כי חובה על הנהלת הקרן והדירקטוריון שלה להגיב במועד הנדרש לכל הדוחות של המבקר הפנימי.


תגובה
משרד האוצר


13.        נושא המבקר הפנימי נמצא בבדיקה כחלק מביקורת הוצאות וממשל תאגידי שמבוצעת בקרן בימים אלו (ספטמבר 2015) על ידי מבקר חיצוני ועובדי האגף.


ליקוי


14.         לדעת משרד מבקר המדינה, התפיסה ולפיה ההשפעה הנמוכה על דמי הניהול הופכת, כביכול, את הנושא לזניח אינה ראויה כשמדובר בכספי ציבור החוסכים. כשהנתונים מצביעים על חשש להסטת שכר שממנה נהנה נושא משרה, על המאסדר לבחון את הסוגיה ולא להתעלם ממנה. נוכח עיתויה של ההפרשה שבוצעה - בסמוך למינויה של מנכ"לית קרן המח"ר ולאחר שנים רבות בתפקידה כמנכ"לית קופת הגמל של המח"ר - ראוי היה שהנושא ייבדק על ידי אגף שוק ההון.


תגובה
משרד האוצר


14.        אגף שוק ההון מבקר את אופן התנהלותן של קופות הגמל בהן נגבים דמי ניהול לפי הוצאות בפועל ואת ההוצאות בקופות אלו וזאת לאור ההשפעה שיש להתנהלות הקופות והוצאותיהן על העמיתים בקופות. בימים אלו (ספטמבר 2015) נערכת ביקורת בנושא הוצאות וממשל תאגידי בקרן המח"ר ובמסגרתה נבדק גם שכר מנכ"לית הקרן.


ליקוי


15.         השכר שולם למנכ"ל הקרן למשפטנים אף שטרם ניתן לכך אישור האספה הכללית של הקרן. בעת הביקורת לא הומצא למשרד מבקר המדינה שום נוהל או החלטה של הרשות בעניין; אדרבה, אישור השכר למנכ"ל הקרן עומד


בסתירה להתנהלותה של הרשות בעניין אישור השכר למנכ"לים של קרנות אחרות.


תגובה
רשות החברות הממשלתיות


15.        הרשות סיכמה עם הנהלת החברה על כינוס אסיפה כללית מיוחדת במהלך חודש אוקטובר 2015 כשעל סדר יומה דיון בהסכם ההתקשרות עם מנכ"ל החברה..






משרד האוצר
ניהול החוב הממשלתי והתחייבות הממשלה למוסד לביטוח לאומי
הגופים המבוקרים: משרד האוצר,  המוסד לביטוח לאומי.
ליקוי


1.         החשבת הכללית הנוכחית (להלן - החשכ"לית) והחשכ"לים שקדמו לה בעשור האחרון קבעו את הרכב החוב אף על פי שהם לא הוסמכו לכך על ידי שר האוצר ברשומות.


ליקוי


2.         לא תועד הדיון שהתקיים באגף החשכ"ל על אישור תכנית הגיוסים לשנת 2014 ועל אישור מקורות מימון נוספים בהיקף כולל של יותר מ-100 מיליארד ש"ח. כמו כן לא תועדו האנשים שהשתתפו בדיון, הדעות שנשמעו בו וההחלטות שהתקבלו, לרבות אישור התכנית.


ליקוי


3.         אף על פי שגיוס חוב מקומי סחיר באמצעות עושי שוק ראשיים הוא אפיק הגיוס הגדול והמרכזי של הממשלה, מאז יישום רפורמת עושי שוק ראשיים ב-2006 לא בדקה היחידה לניהול החוב אם הושגו היעדים שהוגדרו ברפורמה.


ליקוי


4.         הסובסידיה הגלומה באג"ח מיועדות מובלעת בתקציב הריבית. היא תוצאה מקרית של הפער שבין הריביות הנקובות על אג"ח מיועדות המונפקות לקרנות הפנסיה ולחברות הביטוח ובין התשואה לפדיון על אג"ח ממשלתיות סחירות בעלות מאפיינים דומים, וכן תוצאה של הגידול הלא נשלט בהיקף ההנפקות של אג"ח מיועדות לקרנות הפנסיה וחברות הביטוח. בשנים האחרונות גדלה הסובסידיה באופן עקבי וללא שליטה.


ליקוי


5.         הסובסידיה הגלומה באג"ח מיועדות ניתנת ללא כל הרשאה תקציבית מפורשת. משרד מבקר המדינה כבר הצביע על ליקוי בנושא זה בדוח שנתי 40 שפרסם ב-1990, וכן בעשרה דוחות שנתיים שפרסם לאחר מכן, אך


הליקוי טרם תוקן.


ליקוי


6.         דברי ההסבר לספרי תקציב המדינה כוללים אומדן מוטה כלפי מעלה ברוב הנחות החישוב של היקף הסובסידיה לקרנות הפנסיה ולחברות הביטוח. זו הפעם התשיעית מ-1990 שמשרד מבקר המדינה מעיר על ליקויים שונים בדברי ההסבר בעניין הסובסידיה.


ליקוי


7.         תכנית הגיוסים השנתית של אגף החשכ"ל אינה כוללת הצגה של חלופות לתמהילי חוב, המאפשרות לחשכ"לית לזהות את התחלופה בין העלות הצפויה לסיכון בתמהיל החוב. בתכניות הגיוסים לשנים 2014 ו-2015, פרט לבחינת חלופה של הורדת סדרה של אג"ח בתכנית של 2015, לא הוצגו חלופות לתמהילי גיוס חוב.


ליקוי


8.         קביעות הרכב הגיוס השנתי  בשנים 2015-2014 לא כללו הערכה של השינויים בעלות שירותי החוב שהם מעבר לשינויים הצפויים כתוצאה מסיכוני שוק ומתרחישי קיצון, לרבות תרחישי קיצון מקרו כלכליים.


ליקוי


9.         לא יושמה החלטת הממשלה מ-2008 להפקיד את כספי הביטוח הלאומי בממשלה בריבית השוק ולהפסיק את הסבסוד למוסד דרך תקציב הריבית.


ליקוי


10.         משרד האוצר מנפיק אג"ח מיועדות לביטוח הלאומי, הנושאות תשואה מועדפת הכרוכה בסובסידיה, בלי שהסובסידיה תופיע בהרשאה תקציבית מפורשת וללא דיווח לכנסת ולציבור על הסובסידיה.


ליקוי


11.         למרות האמור בדוחות מבקר המדינה 6 ו-7  ובחוות דעת משפטית של היועץ המשפטי לממשלה, לפחות מאמצע שנות השבעים של המאה העשרים ועד היום סעיף 34 בחוק הביטוח הלאומי (נוסח משולב), התשנ"ה-1995,


הנוגע להשקעות קונסטרוקטיביות היה לאות מתה, והממשלה והביטוח הלאומי אינם ממלאים את הוראותיו.


ליקוי


12.         משרד האוצר לא הביא לדיון בממשלה הצעה לטיפול בכשלים שהעלתה הוועדה שהוקמה לבחינת השמירה על האיתנות הפיננסית של הביטוח הלאומי בטווח הארוך (לא הביא לדיון את המלצות הוועדה ולא פתרונות אחרים). כמו כן לא הביא לממשלה הצעה לפתרון בעיית הגירעון האקטוארי של המוסד ולסיכון לקיימות הפיסקלית של תקציב המדינה.


ליקוי


13.         כדי לנהל את החוב ואת התחייבות הממשלה לביטוח הלאומי באופן מושכל ובהתאם לחוק, להחלטות הממשלה ולהערות בדוחות קודמים של מבקר המדינה מוצעות דרכי הפעולה שלהלן:
1. ראוי כי החשכ"לית תבטיח את קיומן של הפעולות האלה:
א. בחינת קביעת טווחים ליעדים כמותיים אסטרטגיים נוספים לתמהיל החוב כגון ההרכב המטבעי הרצוי של החוב. 
ב. חישוב עלויות וסיכונים של תמהילי חוב שונים שמהם יהיה אפשר לבחור את תמהיל החוב האסטרטגי ואת תכנית הגיוסים השנתית.
ג.        בדיקה של אופן השגת היעדים שהוגדרו ברפורמת עושי שוק ראשיים לצורך הפקת לקחים    החיונית לייעול גיוסי החוב הממשלתי באמצעות עושי שוק ראשיים.
ד. שילוב מודלים לאמידת הסיכון מתנודתיות במחירי השוק ומבחני קיצון לחוב בתהליכי קבלת החלטות בניהול החוב. 


ליקוי


14.         פעילות החשכ"לית להקטנת סיכון מִחזור החוב מהשנים האחרונות היא חשובה. בהתאם להמלצות קרן המטבע הבין-לאומית והבנק העולמי, ראוי כי גם בעתיד מנהלי החוב ישקלו להימנע ממצבים שבהם הטווח הממוצע לפדיון של החוב קטן בעקביות במשך כמה שנים וסיכון מִחזור החוב גדל בהתאם כפי שאירע בשנים 2011-2003.


ליקוי


15.         ראוי כי משרד האוצר והממשלה יבטיחו את קיומן של הפעולות האלה: א. משרד האוצר יפעל לשקף את הסובסידיה לקרנות הפנסיה ולחברות הביטוח


בתקציב המדינה. כל עוד הממשלה סבורה שצריך להעניק סובסידיה לגופים אלה, עליה לקבל הרשאה תקציבית מפורשת.
א. משרד האוצר יסיים בהקדם לגבש פתרון להקצאת אג"ח מיועדות ויגישו לדיון ולאישור של הממשלה ולאישור הכנסת (ככל שיידרשו שינויי חקיקה). ראוי שבמסגרת גיבוש הפתרון יישקלו היתרונות של הנפקת אג"ח מיועדות כגורם מייצב בתיק החיסכון הפנסיוני מחד גיסא, וההשפעות השליליות של אג"ח מיועדות על החוב מאידך גיסא.
ב. משרד האוצר יפעל לשקף את הסובסידיה לביטוח הלאומי בתקציב המדינה. עד אשר יינתן פתרון כולל וארוך טווח לאיתנות הפיננסית של המוסד, על הממשלה לבחון מנגנון ראוי שיחליף את הסובסידיה המובלעת בתקציב הריבית.
ג. משרד האוצר יגבש את עמדתו הסופית לבעיית האיתנות הפיננסית של הביטוח הלאומי, ותכניותיו לפתרון יחד עם התכניות השונות של הביטוח הלאומי, מועצת הביטוח הלאומי והמלצות הוועדה לאיתנות פיננסית, יובאו לדיון בפני הממשלה בהקדם האפשרי.
ד. הממשלה תשקול מתן פתרון יסודי לבעיית האיתנות הפיננסית של הביטוח הלאומי להבטחת הביטחון הסוציאלי של אזרחי המדינה ולסיכון לקיימות הפיסקלית של תקציב המדינה. ראוי כי במסגרת פעולותיה תבטיח הממשלה את מילוי התחייבותה לביטוח הלאומי.


ליקוי


16.         לאור השינויים הרבים שחלו במשק, בכלכלה ובפיתוח הארץ מאז חוקק לראשונה סעיף ההשקעות בחוק הביטוח הלאומי ב-1953, שהיה בהם להשפיע בין היתר על ייעוד כספי קרן המוסד לביטוח לאומי, ובעקבות התפתחות ערוצי השקעה נוספים, מן הראוי שהביטוח הלאומי, שר הרווחה ומשרד האוצר בשיתוף היועץ המשפטי לממשלה ישקלו תיקונים בהסכמה לסעיף 34 בחוק הביטוח הלאומי, הקובע את אופן השקעת עודפי הכספים של המוסד. יש להתחשב במידת העדכניות של סעיף זה ושל דעת המחוקק דאז בקביעת החוק להטלת האחריות על המוסד לשם הבטחת השימוש בעודפי הכספים שנצברו.


ליקוי


17.         ראוי כי שר הרווחה ישקול להתקין תקנות בהסכמת שר האוצר, שיקבעו את ההשקעות המותרות למוסד בהתאם לסמכותם לפי סעיף 34 לחוק הביטוח הלאומי. מן הראוי שמועצת המוסד תעדכן את תקנון המועצה מ-1975 באופן שיחייב דיון במועצה או בוועדת הכספים שלה או בשתיהן וכן הגשת המלצות לשר הרווחה כאשר חל שינוי ניכר בתנאי השקעות המוסד.


משרד האוצר
אישור הסכמי פשרה בדרישות ובהליכים משפטיים
הגופים המבוקרים: משרד המשפטים, משרד האוצר, נציבות שירות המדינה.
ליקוי


1.         נמצא כי אין התאמה בין הנחיות היועמ"ש בעניין אישור הסכמי פשרה בהליכים משפטיים ובדרישות, לבין הוראת התכ"ם באותם נושאים, בכל הנוגע לגורמים המוסמכים לאשר את הפשרות. על היועמ"ש ועל החשבת הכללית להסדיר את אי-ההתאמות ואת הסתירות בהוראותיהם בדבר הסמכות לאשר הסכמי פשרה עקב דרישות וכתוצאה מהליכים משפטיים.


תגובה
משרד המשפטים


1.        הוראות התכ"מ הינן הוראות החשב הכללי (להלן החשכ"ל ) שנועדו להסדיר את עבודת אגף החשכ"ל בנושא הביקורת, לפיכך כאשר נקבע בהוראות התכ"מ כי סגן החשכ"ל מכריע במקרה של אי הסכמה, הכוונה היא כאשר יש עמדות שונות של מי שכפוף להנחיותיו, כאשר סגן החשכ"ל לענייני פשרות הוא סמכות הכרעה בכל הנוגע לעמדת החשכ"ל.  לעניין זה המשרד מציין כי בכל מקרה, זו הפרקטיקה הנוהגת – היינו כי הוראת התכ"מ משמשת כהנחיות פנימיות באגף החשכ"ל, וכי החשכ"ל פועל בהתאמה להנחיות היועץ המשפטי לממשלה, כך שאין באישור החשכ"ל כדי לייתר קבלת הסכמה של הגורמים הנדרשים לפי הוראת היועץ המשפטי לממשלה.  לאור הערות הביקורת, מתקיימת כיום עבודת מטה משותפת של משרד המשפטים ואגף החשב הכללי במטרה להסדיר את נוסח ההנחיות באופן שלא יהיו אי התאמות בין הוראות היועץ המשפטי לממשלה להוראות התכ"מ של החשב הכללי, וזאת הגם שבפרקטיקה יש תיאום בין הגופים ושיתוף פעולה מלא.


ליקוי


2.         מינוי הוועדה העליונה נעשה בלא תיקון הוראת התכ"ם בנושא פשרות ובניגוד לה.


ליקוי


3.         ברובם המכריע של הדיונים בוועדה העליונה נעדרו חלק מחבריה. כ-40% מהפשרות אושרו בוועדה שלא בנוכחות רוב חבריה, בניגוד להוראות תקנות שירות המדינה (להלן - התקשי"ר).


ליקוי


4.         הוועדה העליונה אינה מקיימת מעקב אחר יישום הנחיותיה למשרדי הממשלה כיצד למנוע כשלים עתידיים. על החשבת הכללית לחייב את חשבי משרדי הממשלה לדווח לה על הצעדים הננקטים לתיקון הכשלים שהביאו עקב הסכמי הפשרה לוויתור על זכויות המדינה, וכן לקיים מעקב אחר תיקון הליקויים שהוועדה העליונה לפשרות מצביעה עליהם.


ליקוי


5.         בהנחיות היועמ"ש ובהוראת התכ"ם אין הבחנה בין הסמכות לאשר פשרות בהליכים שהמדינה היא הנתבעת בהם לבין הסמכות כאמור במקרים שהמדינה היא התובעת, אף שראוי להבחין בין שני המצבים. 3. על החשבת הכללית ועל היועמ"ש לשקול להבחין בהוראות המתייחסות לסמכות הנדרשת לאישור הסכמי פשרה בין מקרים שהמדינה היא התובעת בהם לבין מקרים שהיא הנתבעת. כמו כן, עליהם לשקול לקבוע הוראות למקרים שנתבעים כמה משרדים יחד ולמקרים שהסכם הפשרה מסדיר תביעות הדדיות.


תגובה
משרד המשפטים


5.        המשרד מקבל את הערות הביקורת לפיהן יש לכאורה הצדקה להבחין בהנחיות לעניין אישור פשרות בין הליכים בהם המדינה נתבעת לבין הליכים בהם המדינה היא התובעת. נושא זה הוא אחד הנושאים שיידונו בעבודת המטה המתקיימת בעבודת הצוות של החשב הכללי ומשרד המשפטים בהתייחס לעדכון ותיאום ההנחיות לעניין פשרות .


ליקוי


6.         בחלק ניכר מהסכמי הפשרה שנבדקו לא נמצאו כל האישורים הנדרשים של  


הגורמים המוסמכים בהתאם להנחיות היועמ"ש ולהוראת התכ"ם, לרבות אישורים להסכמי הפשרה של "נציג הפרקליטות", כהגדרתו בהוראת התכ"ם ובהנחיית היועמ"ש.
תגובה
משרד המשפטים


6.        הגורם המאשר - לדעת משרד מבקר המדינה יש לשקול באלו מקרים יש להסתפק באישור הפרקליט המטפל. עמדת הפרקליטות, ואלו הן ההנחיות הפנימיות בפרקליטות, היא כי אישור פשרה מחייב בכל מקרה אישור "מנהל", וכי לא ניתן להסתפק באישור הפרקליט המטפל. יחד עם זאת לא כל ההליכים מצדיקים אישור המנהל הבכיר (פרקליט המחוז), וכפועל יוצא מכך הואצלה הסמכות במקרים רבים למנהלי מחלקות במחוז. באשר לתיעוד אישור "נציג הפרקליטות", המשרד מבהיר כי  האחריות לקבלת אישור גורמי הפרקליטות המוסמכים לאשר פשרה הינה של הפרקליט המטפל בתיק. הפרקליט המטפל מונחה לתעד בכתב (או במחשב – בתיק המתנהל במערכת הממוחשבת) את אישור המנהל בתרשומת בתיק הפרקליטות..


ליקוי


7.         רק במספר מועט של הסכמי פשרה שעילתם יחסי עבודה הייתה נציבות שירות המדינה מעורבת בתיק. בדיקת משרד מבקר המדינה העלתה שאין מסמכים המתעדים את אישור הנציבות להסכמי הפשרה. על היועמ"ש ועל החשבת הכללית לקבוע בהנחיותיהם במפורש את החובה לקבל את אישור נציבות שירות המדינה להסכמי פשרה שבתחום אחריותה, ולתעד אישורים אלו.


תגובה
משרד המשפטים


7.        ההנחיה הפנימית שניתנה לפרקליטים ע"י מנהלת המחלקה למשפט העבודה היא לקבל את הסכמת נש"מ לפשרות בתחום סמכותם. נוכח הערות הביקורת בעניין זה, ובמיוחד ממצאי הביקורת הפרטנית לפיהם הנציבות לא הייתה מעורבת בהסכמי פשרה הנוגעים לתחום סמכותה, מקובל על המשרד כי נושא זה מחייב עיגון בהנחיות פורמליות.




ליקוי


8.         הסכמי פשרה בסכומים גבוהים, גם של עשרות מיליוני ש"ח, לא הובאו לאישור היועמ"ש ולאישור פרקליט המדינה, על אף הנחיית היועמ"ש המחייבת להביא פשרה בסכום גבוה להחלטתם.


תגובה
משרד המשפטים


8.        הנושא ייבחן במסגרת עבודת המטה לעדכון ההנחיות ויובא להכרעת פרקליט המדינה והיועץ המשפטי לממשלה ..


ליקוי


9.         אף לא אחד מחשבי משרדי הממשלה שנבדקו דיווח בשנים 2014-2012, כנדרש בהוראת התכ"ם, לסגן החשב הכללי הממונה על המשרד על הסכמי הפשרה שאושרו בהליכים שהמשרד היה מעורב בהם. יתרה מזו, אף לא אחד מסגני החשב הכללי שהיו אמורים לקבל את הדיווחים לא התריע בפני חשבי המשרדים על אי-העברת הדיווחים. מפאת היקף הסכומים ומפאת החשיבות בשמירה על הקופה הציבורית, על משרדי הממשלה להקפיד על יישום הוראת התכ"ם ועל יישום הנחיות היועמ"ש בעניין פשרות ודרישות.


ליקוי


10.          מן הראוי שהיועמ"ש והחשבת הכללית יבחנו יחדיו את הצורך לתקן את ההנחיה ואת ההוראות שהוציאו, ובכלל זה לחייב קבלת אישורים להסמכת בית המשפט לפסוק לפי סעיף 79א(א) כמו בהסכמי פשרה רגילים.


תגובה
משרד המשפטים


10.        עמדת המשרד היא כי הכרעה של בית המשפט לפי סעיף 79א(א) לחוק בתי המשפט היא הכרעה שיפוטית לכל דבר ועניין, ולכן אינה דומה להסדרי פשרה שיסודם בהכרעה בהסכמה בין הצדדים. ביסוד ההסמכה של בית המשפט להחליט לפי סעיף 79א עומדים בעיקר שיקולים משפטיים (העמדה המשפטית בדבר אחריות המדינה במקרה  


הנדון, הסיכון המשפטי לחיוב המדינה, חוסר בתשתית ראייתית ועוד). לפיכך, גיבוש העמדה  בדבר הסמכת בית המשפט לפסוק לפי 79א מתגבשת בהתייעצות הפרקליטות עם המשרד הממשלתי הנוגע בדבר באמצעות היועץ המשפטי של המשרד הממשלתי שהוא צד להליך.  היועץ המשפטי של המשרד הינו נציג המשרד הממשלתי במערכת היחסים מול הפרקליטות, ודרכו מובאת בפני הפרקליטות עמדת המשרד שהוא צד להליכים המשפטיים. מטבע הדברים היועץ המשפטי של המשרד מקיים היוועצות עם הגורמים המקצועיים במשרדו, ובהם גם חשב המשרד, כל זאת כחלק מגיבוש עמדת המשרד הממשלתי בנושא, המובאת בפני הפרקליטות.  עוד הובהר - כשאין הסכמה בין הפרקליטות לבין המשרד הממשלתי, הנושא מובא לדרג בכיר יותר בפרקליטות המדינה ואף במקרים חריגים לפרקליט המדינה או ליועץ המשפטי לממשלה עצמו, כאשר העניין מצדיק זאת.   המשרד מוסיף ומבהיר כי בתהליך גיבוש העמדה שמוגשת לבית המשפט, הסכמה להסמכת בית המשפט לפסוק לפי סע' 79א מחייבת אישור פרקליט המחוז/מנהל מחלקה בפרקליטות המדינה.  מטעמים אלו עמדת המשרד הייתה והינה כי אין להכפיף נושא זה להנחיות המצריכות לקבל אישורים נוספים כתנאי להסמכת בית המשפט לפסוק לפי 79א.  יחד עם זאת, נוכח הערות הביקורת  בנוגע לפער בתשובות שניתנו למשרד מבקר המדינה ע"י משרד המשפטים ואגף החשכ"ל, יש מקום להעלות גם נושא זה לדיון בצוות של עבודת המטה הבינמשרדית הבוחן את הצורך בעדכון ההנחיות לעניין פשרות תוך תיאום בין שני הגופים.






משרד האוצר
הפיקוח והבקרה על הפעילות הכספית במרכזים הרפואיים הממשלתיים הכלליים
הגופים המבוקרים: משרד הבריאות, משרד האוצר, נציבות שירות המדינה.


ליקוי


1.         הגדרת התקן  והגדרת התפקיד הנוכחי לאיוש משרת מנהל הכספים של בית החולים אינן משקפות נאמנה את מורכבות עיסוקו של בעל תפקיד זה ואת היקף הפעילות הכספית שעליה הוא אמון בפועל. יתר על כן, תקני כוח האדם הרלוונטיים לנושא ניהול הכספים בבתי החולים אינם מגדירים בצורה ברורה ואחידה את תחומי האחריות של כל אחד מהאחראים לניהול הכספים בבתי החולים.


ליקוי


2.         פעמים נמצא כי מנהלי הכספים מטעם המדינה אינם שותפים לכל הליכי המשא ומתן המשפיעים על הפעילות הכספית של בתי החולים.


ליקוי


3.         בחלק מהמרכזים הרפואיים בעל הסמכות העליונה בכל הנוגע לניהול הכספים של המרכז הרפואי אינו עובד מדינה והוא אינו כפוף להוראות תקנון שירות המדינה (להלן -התקשי"ר) במלואן והכללים האחרים החלים על עובדי המדינה, אף על פי שהוא מנהל ואחראי לפעילויות הכספיות השונות המתקיימות במרכז הרפואי ושלהן השפעה מהותית על תקציב המדינה.


ליקוי


4.         מידת מעורבותו והשתתפותו של מנהל הכספים בישיבות ההנהלה אינה מוסדרת.


ליקוי


5.         מנהלי הכספים שמינתה המדינה מדורגים במתח דרגות נמוך יחסית, בפרט ביחס לחברי הנהלת בית החולים, בהם גם המנהלים האדמיניסטרטיביים. מתח הדרגות הנמוך של מנהלי הכספים משקף למעשה את מעמדם וסמכותם


ומקשה עליהם לבצע את תפקידם מול גורמים בבית החולים המדורגים במעמד גבוה מהם.
ליקוי


6.         נמצאו מקרים שבהם נערכה התחייבות בשם המדינה ללא הרשאה מתאימה ובלי שהמידע הועבר לאישור החשכ"ל כמי שמופקד על נכסי המדינה. העברת מידע בדיעבד למי שאמון על הפיקוח והבקרה של המדינה על ביצוע התקציב אינה מאפשרת לשומרי הסף לבצע את תפקידם כראוי ולהתריע בזמן על פעילות כספית שאינה ראויה, ויתכן שאף אינה עולה בקנה אחד עם סדרי המנהל התקין.


ליקוי


7.         בחלק מהמרכזים הרפואיים מנהל הכספים של המרכז הרפואי כולו מועסק על ידי התאגיד, ומשכך חלק מהכללים וההנחיות החלים על עובדי המדינה אינם חלים עליו, ובכלל זה הכללים הנוגעים לפיקוח על תקציב המדינה. אי לכך, המדינה אינה יכולה לפקח על הפעילות הכספית הכוללת במרכזים אלה.  


ליקוי


8.         בכל המרכזים הרפואיים הנתונים הכספיים של התאגיד אינם חשופים למנהל הכספים של בית החולים כמו גם לחשבות משרד הבריאות בזמן אמת. לכן אין ביכולתם של גורמים אלו לבחון את תקציבי המרכזים הרפואיים ולפקח עליהם כראוי, ובפרט על תקציבי תאגידי הבריאות.


ליקוי


9.         על אף הזמן הרב שחלף ושורת ועדות ציבוריות, מקצועיות וממלכתיות שהוקמו בנושא מבנה הבעלות והפיקוח על בתי החולים הממשלתיים, משרד הבריאות טרם גיבש עמדה ברורה ומוצקה בדבר המבנה הראוי של המרכזים הרפואיים ואופן הפעילות הרצוי בהם. זאת ועוד, משרד האוצר ומשרד והבריאות לא התאימו את תקנות תאגידי הבריאות לאילוצים ולצרכים שעמם מתמודדים המרכזים הרפואיים בעת הזו.


ליקוי




10.         על הממשלה לשבת על המדוכה בהקדם ולבחון את המלצות הוועדות שבחנו במשך השנים את תפקודה ויעילותה של מערכת הבריאות ואת השינויים המבניים הנדרשים בה, ולהכריע בסוגיית מבנה הפעילות הרצוי של המרכזים הרפואיים. כל עוד לא השתנו מבנה הפעילות, הניהול והבעלות של בתי החולים הממשלתיים ובהינתן המצב המבני הקיים לצד הגמישות העסקית הנדרשת ממנהלי בתי החולים לפעול בסביבה תחרותית, על משרד הבריאות ומשרד האוצר להתאים את תקנות התאגידים לאילוצים ולצרכים שעמם מתמודדים המרכזים הרפואיים. תוצאת פעילותם הכספית המשותפת של האורגנים המרכיבים את המרכז הרפואי היא מצרפית, ויש לבחון את פעילותם בראייה שלמה ואחודה.


תגובה
משרד הבריאות


10.        הנושא המבוקר הינו טעון ומורכב לגביו עמדות שונות הדורש התייחסות ברמת הנהלת המשרד. בתאריך 26/10/2015 נקבע דיון בהנהלת המשרד על מנת לבחון את הנושא..


ליקוי


11.         נוכח הסבסוד ההולך וגדל של בתי החולים על ידי המדינה, קיימת חשיבות יתרה להסדיר את מערך הפיקוח והבקרה על הניהול הפיננסי של המרכזים הרפואיים תוך איזון בין הצרכים המקצועיים והתפעוליים המאפיינים את בתי החולים כפי שמתווה הנהלת בית החולים ובין הצורך לעמוד במגבלות התקציב והכללים החלים עליו על פי חוק. לדעת משרד מבקר המדינה, מן הראוי למנות לכל מרכז רפואי מנהל כספים אחד שישמור על האינטרסים והנכסים של המדינה ויפעל מתוך ראייה כוללת ותכלול של האורגנים הפועלים במרכז הרפואי - בית החולים והתאגיד. יש להקנות למנהל הכספים שימונה את הסמכות והאחריות הנוגעות לניהול המערך הכספי האחוד של המרכז הרפואי כולו.




רשות המסים
מיצוי הטבות מס והשירות לנישום
הגופים המבוקרים: המוסד לביטוח לאומי, משרד האוצר, משרד הרווחה והשירותים החברתיים.


ליקוי


1.         נמצא כי אין בידי רשות המסים מידע שניתן להסיק ממנו על האופן שבו הציבור מממש את הטבות המס המגיעות לו; הרשות לא סקרה את החסמים העומדים בפני הציבור למיצוי זכויותיו. היעדר מידע זה מקשה על מקבלי ההחלטות לבדוק את מידת יעילותן של הטבות המס בהגשמת מדיניות הממשלה, והאם הטבות אלו אכן ממומשות על ידי הזכאים להן.


תגובה
רשות המסים


1.        לרשות המסים אין מידע מלא אודות כל הכנסות הנישום וכל הוצאותיו ומערכת השיקולים שלו בנוגע להחלטה האם לפנות או לא לפנות לרשות המסים ומתי לעשות כן. יחד עם זאת לצורך הגברת השקיפות ולשיפור השירות ללקוחות הרשות, הוקם צוות בראשותה של פקידת שומה כפר- סבא לבחינת  הדרכים לשיפור היכולת של הלקוחות למיצוי זכויותיהם. כחלק מפעילות הצוות הוחלט לערוך פיילוט של משלוח מכתבים לאוכלוסיית שכירים אשר בסבירות גבוהה  זכאית להחזר מס..


ליקוי


2.         כל אזרח משלם מס על פי הכנסתו החייבת בשנת המס בה עבד. בחינה מצומצמת וחלקית בשלושה תחומים שנבדקו העלתה כי הרשות גבתה מס ביתר בהיקף כספי המוערך בכמה מיליארדי ש"ח לאורך השנים . הרשות לא יזמה להחזיר סכומים אלו, ולא הודיעה על כך לאזרחים:


תגובה
רשות המסים


2.        מבדיקה מעמיקה יותר שנערכה ברשות המיסים עולה כי פוטנציאל הנישומים הזכאים להחזר מס מסתכם באלפים בודדים בלבד בשנה, בניגוד לפוטנציאל שהוצג על ידי המבקר, העומד על כ - 400,000 נישומים, ואשר אינו כולל 225,000 נישומים אשר הגישו בקשות


להחזר מס.


ליקוי


3.         הרשות גבתה מס ביתר בהיקף כספי המוערך לאורך השנים בכמה מיליארדי ש"ח מציבור השכירים שעבדו רק חלק משנת המס. בשנת 2012 לבדה עמד סכום זה על כ-563 מיליון ש"ח.


ליקוי


4.         הרשות גבתה מס ביתר בהיקף כספי המוערך לאורך השנים בכמה מאות מיליוני ש"ח מציבור השכירים אשר עבדו אצל יותר ממעסיק אחד ולא ערכו תיאום מס. בשנת 2012 לבדה עמד סכום זה על כ-74 מיליון ש"ח.


תגובה
רשות המסים


3-4.        מניתוח מעמיק של הנתונים שנעשה בהמשך  לגבי עובדים שלא עבדו שנה מלאה, אשר בוצע לצורך הפיילוט לשליחת מכתבים ללקוחות, עולות המסקנות הבאות: גודל האוכלוסייה שעשויה להיות זכאית להחזר, אשר בסבירות גבוהה לא יסתבר כחוב עומד על כ-3000 מקרים בלבד, לפני סינונים נוספים ששע"מ עורך על הקובץ. הבדיקה נעשתה לגביי שנת 2012 בלבד וללא בדיקה אם לאוכלוסיה זו היה נובע חוב בגין הכנסותיהם בשש השנים שקדמו לשנת המס כמתחייב מהוראת הביצוע.  לחלק ניכר מהאוכלוסייה שנדגמה על ידי המבקר היו הכנסות נוספות כמו למשל: הכנסות מביטוח לאומי, תשלומי פנסיה ואופציות לעובדים.  לחלק מהאוכלוסייה שנדגם על ידי המבקר היה תיק בשנת המס 2012 ולכן כאשר הם מגישים את הדוח יקבלו את החזר המס, אם מגיע להם כזה. 
בדיקה ממוחשבת, ברמת המחשוב הנוכחית, אין בה כדי להציף את כל הכנסותיו של השכיר לצורך חישוב נכון של סכום המס אותו היה עליו לשלם במהלך השנה. לפיכך, קיים חשש שציבור מסוים יקבל פנייה של רשות המיסים להגשת בקשה להחזר שבעקבותיה יתברר כי אין החזר, או קיים חוב מס.
כמו כן, קיימים מקרים בהם הנישום קיבל גמלאות שונות, שאין לגביהן מידע במערכות המחשוב, והן יכולות להשפיע על חישוב המס המגיע מאותו נישום. בנוסף, קיימים מידעים שעדיין אינם מלאים ברשות המיסים, כגון: פעילויות בשוק ההון, הכנסות מחו"ל וכיוצ"ב.  להבדיל מהפנייה הנעשית על ידי הרשות למענק עבודה (מס הכנסה שלילי), אזרח שקיבל מכתב על זכאות פוטנציאלית, אם לבסוף נמצא כי אינו זכאי לקבלת המענק, הרי שמגיש המענק מקבל תשובה


שלילית (אין מצב שבו הוא יהיה חייב כסף). במקרים אלה, בידי הרשות נמצאים מרבית הנתונים הנדרשים לצורך בדיקת הזכאות והמדובר במקרים שאינם מורכבים.  במס הכנסה, לעומת זאת, הנושא מורכב יותר.  ככלל, רשות המיסים מפרסמת את כל הזכויות המגיעות לציבור אזרחי ישראל באמצעים שונים, כגון: חוברת "דע זכויותיך וחובותיך", חוברות הניכויים החודשיות והשנתיות.
כמו כן, באתר האינטרנט של הרשות מפורסמים עלונים, ביניהם מדריך להקלות במס לשכירים,  המדגישים את זכויותיו של כל אזרח במדינת ישראל.  בכוונת רשות המסים להכין עלון הסבר בנוגע למילוי בקשה להחזר מס. 
מדי שנה, בחודשים אפריל עד יולי, מפעילה רשות המסים לשכות הדרכה המיועדות לסייע במילוי הדוח השנתי. בשנת 2013, סייעו לשכות ההדרכה לכ- 25,500 לקוחות, בשנת 2014 לכ- 25,000 לקוחות ובשנת 2015 לכ – 26,000 לקוחות.


ליקוי


5.         במשך השנים נמנעו שרי האוצר מעדכון סכומי הוצאות האש"ל המרביים המותרים בניכוי, ועקב כך סכומי האש"ל שיכול הציבור לנכות מהכנסתו לא היו ריאליים. עדכון סכומים אלו בשנת 2011 אפשר לציבור לנכות מהכנסתו בשנים 2010-2009 סכום הנאמד בכ-1.2 מיליארד ש"ח , אך הרשות לא פעלה לפרסום עובדה זו. בשנים 2010-2009 הוגשו דוחות ספורים להחזר מס שכללו את ניכוי הוצאות האש"ל, ורובם הוגשו בידי עובדי הרשות ועובדי היחידה להוצאה לפועל העובדים עמם.


תגובה
רשות המסים


5.        המבקר קובע שהרשות לא פרסמה עובדה הנוגעת לניכוי הוצאות אש"ל. ההטבה היא בקביעת מס הכנסה (ניכוי הוצאות מסוימות, הוצאות אש"ל בארץ) (תיקון), התשע"ב- 2011. זו חקיקת משנה. היא פורסמה ברשומות וכדין ביום 20.11.2011. אין מדובר בהטבה שניתנה בנוהל או בהנחיה או במדיניות מס פרשנית של רשות המיסים. ניתן  להטבה לפי חקיקת משנה זו פרסום רשמי לציבור. בנוסף, דבר הקביעה המעדכנת סכומים פורסם  גם בפורומים שונים באינטרנט ובמערכות חישוב שכר, עדכון הוצאות אש"ל אף הגיע לתודעת הציבור במסגרת בקשה לתובענה ייצוגית (תצ 11 24742-07) ובהחלטתו של בית המשפט לעניינים מנהליים בבקשה זו. 
לא ניתן להסיק מסקנות כאשר יש קושי לזהות את הדוחות/הבקשות


להחזר מס שהוגשו בשל ניכוי הוצאות האש"ל או שכוללים ניכוי הוצאות כאמור. כיצד נקבע המדגם שעל בסיסו הוסקו המסקנות. ויצוין ניכוי הוצאות האש"ל לפי תקנות מס הכנסה מותנה בתנאים שנקבעו באותן תקנות - ובהן גם מרחק הנסיעה, מהות הארוחה, כמו כן גובה ניכוי ההוצאה בידי עובד מוגבל גם בגובה החזר ההוצאה כאמור בידי המעביד (תקנה 4 לתקנות). באשר לסכומים שננקבו כסכומי ניכוי מרביים מהכנסה חייבת של עובדי רשות המיסים (ובהתאם גם החזר המס המרבי), האם אלו חושבו לפי מגבלת הסכומים שעודכנו בקביעת השר כהוצאות אש"ל מותרות  בניכוי או שאלו סכומים ששולמו לעובד ע"י מעבידתו (המדינה) בשל אש"ל. מדובר בסכומים שונים, מעבר לשאלה אם הערך המרבי או הערך הממוצע של סכומי הוצאות או של סכום המס- הוא הערך הרלבנטי לביקורת.


ליקוי


6.         אופן חישוב ההטבות בגין ההפקדות לחיסכון הפנסיוני הוא מורכב, וציבור החוסכים מתקשה בהבנתו. אזרחים רבים אינם ממצים את מלוא זכויותיהם בהפקדות לחיסכון הפנסיוני. הרשות לא פיתחה כלים מקצועיים מתאימים, לרבות כלים ממוחשבים, אשר יש בהם כדי לסייע בידי הציבור לחלק לצורכי מס את הפקדות התא המשפחתי לחיסכון הפנסיוני, באופן מיטבי - כך שישלמו פחות מס.


תגובה
רשות המסים


6.        הרשות מבהירה כי כאשר מדובר בהפקדה של עמית עצמאי, האופטימיזציה נעשית במועד הגשת הדוח ותוך שימוש אפשרי בסימולאטור של מס הכנסה, המשקף תוצאת מס אמתית. באשר לניצול הפקדות עובד על ידי בן זוגו, מדובר למעשה בבעיה בחוק המאפשרת אפילו כפל הטבות בגין אותה הפקדה. במסגרת תיקון הסעיפים הנוגעים להטבת המס, יוסדרו גם נושאים אלה, שבהם תינתן הטבת המס ליחיד הזכאי לה בתא המשפחתי, ולא לתא המשפחתי, אלא אם יוחלט על מיסוי התא המשפחתי.
פיתוח כלים ממוחשבים בנושא מיצוי זכויות פנסיוניות הוא מורכב ודורש משאבים שאין אותם כיום ברשות. הנושא מוסבר בחוברת "דע את זכויותיך".כאמור גביית מס אמת ועל פי הצהרתו של היחיד הינה חשובה מאד. לביצוע מטלה זו מנוצלים מרבית משאבי המחשוב והתכנון בארגון.  אין ספק שמטלה זו הינה מטרתה הראשונה


והעיקרית של הרשות ולכן הכנה של סימולאטורים או כתיבת תוכנה לאופטימיזציה, הינה משנית. אם נוסיף לכך את האפשרות לשינוי צפוי בחקיקה, הרי שעד להשלמת התהליך, אין טעם להשקיע במוצר הדורש עבודה כה רבה וערכו מוגבל בזמן. בשנים האחרונות היו עשרות תיקוני חקיקה ותיקון תקנות בעלי השפעה והשלכה על דיני המס.
ליקוי


7.         הציבור עושה מדי שנה כ-25,000 עסקאות מקרקעין שחויבו בתשלום מס שבח בסכום ממוצע של כ-1.75 מיליארד ש"ח  לשנה. רק מיעוטם של האזרחים ששילמו מס שבח ביקש לפרוס. את סכומי השבח דבר שיכול היה אצל חלקם להקטין את חבות המס. עוד נמצא כי רק במקרים מעטים ביקש התא משפחתי לפצל את השבח במכירת נכס מקרקעין לשני בני הזוג, ובכך ליהנות מהטבת מס שלעתים גדולה יותר. על אף שבידי הרשות קיים מידע אודות פוטנציאל הזכאות של הנישומים, היא לא פעלה להגדלת שיעור המיצוי של ציבור הנישומים שיכול היה ליהנות מהטבות המס האמורות לעיל, ובהם נישומים מעל גיל שישים, מובטלים, נישומים בעלי הכנסה נמוכה ונישומים שלהם יתרת נקודות זיכוי בלתי מנוצלות לפריסה.


תגובה
רשות המסים


7.        רשות המסים סבורה כי מספר העסקאות בהן ביצוע הפריסה יביא להפחתה בחבות המס נמוך במידה משמעותית מהמצוין בדוח. כך לדוגמא אם יום הרכישה הינו החל מה-  7.11.01 והמוכר הוא מתחת לגיל 60, הפריסה לא תביא לשיעורי מס נמוכים יותר, כנ"ל למוכר  מגיל 60 ומעלה ששיעור המס השולי מגיע ל – 25%. ביישום הדוח המקוון במיסוי מקרקעין שהושק בסוף שנת 2014, הרשות מביאה לידיעת המייצג, כבר בשלב הגשת ההצהרה, את האפשרות לחישוב מס לפי פריסה. כמו כן, הרשות בוחנת אפשרות לאתר את המקרים המובהקים כגון, נישום מעל גיל 60 ללא הכנסות בהם הפריסה תפחית את חיוב מס השבח בשלב הטיפול בתיק על מנת לשלוח לנישום ולמייצגו הודעה שייתכן ופריסה תפחית את חבות המס.


ליקוי


8.         קיים קשר לקוי בין משרדי מס הכנסה למשרדי מסמ"ק בנוגע לטיפול בפריסת השבח, כתוצאה מכך נוצר עיכוב רב בטיפול בבקשות לפריסת השבח.




תגובה
רשות המסים


8.        הרשות בוחנת אפשרות לשיפור הקשר הממוכן בין מערכי המס כך שהשבח יעבור לפקיד שומה כשהוא מפוצל, מבלי לפצל את השומות במיסוי מקרקעין..


ליקוי


9.         הרשות לא העמידה לרשות עובדיה מערכת ממוחשבת, ולא העמידה לרשות הציבור סימולטור אשר יסייעו בידם לחשב את מס השבח בדרך של פריסה, והחישוב אשר נעשה באופן ידני מעלה חשש להיווצרות טעויות.


תגובה
רשות המסים


9.        באתר רשות המסים מצוי סימולאטור לחישוב המס של כל שכיר. חישוב זה מאפשר לאזרח העברת סכומים בינו לבין בן/בת הזוג, במטרה לאפשר את מיצוי ההטבות ככל שניתן. הנחיות להעברת סכומים בין בני הזוג ניתן למצוא בחוברת "דע זכויותיך וחובותיך".  עריכת שומה וחישוב מס אוטומטי לצורך מיצוי הטבות המס והעמדת סכומי הפקדות בשדה המיטיב ביותר, לא מתאפשרת בכלים המחשובים הקיימים כיום.
חשוב לציין, כי העברת תשלומים לקופות גמל בין בני זוג, המשפיעה על חבות המס הכוללת, משפיעה גם על חלק המס שניתן לגבות מ"בן הזוג" שאינו "בן הזוג הרשום". יש לכך חשיבות במקרה בו תתעורר מחלוקת בין בני הזוג בעתיד בדבר חובם למס הכנסה. גם מסיבה זו, נכון הוא שבני הזוג יקבעו את חלוקת הניכויים והזיכויים ביניהם.


ליקוי


10.         רוב משרדי השומה שנדגמו, אינם נוהגים בשקיפות עם הנישום; הם משנים את שומתו העצמית בלי שניתנת לו הודעה על כך, ובלי שניתנת לו זכות הטיעון וזכות התגובה להוכחת הצהרתו. השומה שנשלחת לנישום אינה מציגה לו את השינויים שנעשו בהצהרתו. כמו כן, הרשות אינה שולחת לנישום עדכונים בנוגע לקבלת הדוחות להחזרי מס שהגיש למשרדי השומה, ולמצב הטיפול בדוחות אלו, והוא אינו יודע מתי הוא צפוי לקבל את החזר המס, אם בכלל.




ליקוי


11.         משרדי השומה לא עושים פעולות יזומות וממשיות לאיתור זכאים להחזר מס שפרטי החשבונות שלהם לא היו מעודכנים - לצורך החזר מהיר של יתרות שהנישומים זכאים להן. כך לדוגמה, נכון לאוקטובר 2014 היו כ-55,000 נישומים אשר פרטי חשבון הבנק שלהם לא היו מעודכנים בתיקיהם; ל-44,000 מהם (המהווים כ-80%) הייתה יתרת זכות מעוכבת מעל 60 יום בסך של כ-136 מיליון ש"ח.


ליקוי


12.         הרשות שולחת דואר לנישומים, לרבות הודעות על חובות, על פי הכתובת הרשומה אצלה, שאינה בהכרח הכתובת הקיימת במרשם האוכלוסין, בין היתר משום שהרשות אינה מיישמת את הוראות חוק עדכון כתובת  במלואן.
תגובה
רשות המסים


12.        בעת משלוח הודעה או דיווח ע"י הנישום לרשות המסים  (בוודאי כשמדובר במועד מאוחר מעדכון כתובתו במשרד הפנים )– נותן האזרח ביטוי לרצונו, ומבקש כי משלוחי הדואר יופנו לכתובת שציין ישירות לרשות המסים כאמור.
הרשות מציינת כי היא שולחת דואר לנישומים, לרבות הודעות על חובות, על פי הכתובת הרשומה  אצלה לדואר לפי דיווחיו והודעותיו של הנישום אליה לאור הוראות ספציפיות בחוקי המס. אכן תנאי סף לביצוע פעולות גבייה על פי הפקודה הוא משלוח דרישה בכתב . חזקת המצאה של המסמכים מתקיימת לפי הוראה בפקודת המסים (גבייה)  והוראות בתקנות המסים (גביה), התשל"ד-1974,-במשלוח דואר לכתובת מגוריו של החייב או למקום עסקו של החייב. מבדיקה ברשות עולה כי היא מתעדכנת כאמור ברשימת כתובות התושבים. יש לציין כי אחוז נמוך מתוך 92 התלונות על הרשות כאמור נמצא מוצדק (פחות מ 25% מהן).


ליקוי
13.         בשל מורכבות הנושא ומחסור במידע נגיש לציבור, עולה חשש כי חלק גדול מהאזרחים הפונים למשרדי השומה אינם מודעים לכל חלופות המיסוי השונות והשלכותיהן, ובין היתר הם מושכים את כספי הפיצויים ללא קבלת ייעוץ מקצועי בעניין. בחירת חלק מחלופות המיסוי מוגבלת בזמן, דבר המקשה על האזרחים לקבל החלטה מושכלת, שיש לה השלכות מהותיות לגבי עתידם.


ליקוי
14.         לרשות מוגשות בכל שנה מאות אלפי בקשות לפרישה; בשנת 2012 לבדה הוגשו כ-223,000 בקשות לפרישה. כל פקיד אמור לטפל בממוצע בכ-5,060 בקשות בשנה, והטיפול בהן נמשך, זמן רב. לפי הערכות הרשות, כל פקיד אמור להשקיע בשנה כ-630 יום לטיפול בבקשות פרישה. עומס ניכר זה פוגע בשירות שמקבלים הנישומים.


ליקוי
15.         מרבית שעות הקבלה ביחידות שנבדקו הן בשעות הבוקר והצהריים, ולפיכך, רבים מציבור העובדים במשק נאלצים להיעדר מהעבודה לצורך קבלת השירותים שהיחידות מעניקות. בחלק ממשרדי השומה שנבדקו עלו מקרים שבהם בפועל לא ניתן שירות לחלק מהנישומים אשר הגיעו אל


המשרד בשעות קבלת הקהל.


תגובה
רשות המסים
15.        משרדי השומה פתוחים (לציבור חסרי התיקים)  בנוסף לשעות הבוקר/צהריים בימים ב' ו-ד' עד השעה שש בערב. בנוסף, במסגרת מאמצי רשות המסים לשיפור השירות, החל מיום 2/9/2015 נפתחו כל המחלקות המקבלות הקהל ברשות (כולל מיסוי מקרקעין ומע"מ) לקבלת קהל בימים ב' ו-ד' בשעות אחה"צ/ערב עד השעה שש. 
הטענה כי נישומים שהגיעו למשרדים לא קיבלו שירות בשעות קבלת קהל אינה עולה בקנה אחד עם תוצאות בדיקות בנושא זה של יחידת התקשוב הממשלתית (בדיקות הנעשות על  ידי חברה חיצונית) ועם הבדיקות שנערכות ע"י חטיבת שירות לקוחות, רשות המסים.
ליקוי
16.         זמני ההמתנה בחלק ממשרדי השומה ממושכים למדי, נישומים נאלצים להמתין מספר שעות לקבלת השירות. המענה הטלפוני במשרדי השומה לקוי אף הוא: מענה טלפוני ניתן לאחר זמן המתנה רב, ושיחות רבות של נישומים מתנתקות לאחר שהמתינו למענה זמן רב. כמו כן המענה הטלפוני נעשה במקביל לשעות קבלת קהל, דבר היוצר מגבלות נוספות על שירות זה. עוד נמצא כי דפי מידע וטפסים רבים ברשות הם בשפה העברית בלבד, דבר המקשה על אוכלוסייה רחבה שאינה בקיאה בשפה העברית.


תגובה
רשות המסים
16.        זמני המתנה לקבלת שירות פרונטאלי – על פי בדיקות היחידה לתקשוב הממשלתית ועל פי נתונים ממערכות לניהול תורים המותקנות בחלק מהמשרדים, לא היה מצב בו נישומים/לקוחות המתינו שעות למתן שירות. הנתונים מצביעים על כך שהזמנים נעים בין עשר דקות לעשרים וחמש דקות בממוצע על פי השירות המבוקש. כמות המשרדים בהם מופעלת מערכת לשיפור המענה הטלפוני, עלתה משישה משרדים לשמונה משרדים. מרכז מידע ושירותים מקוונים - קיים כבר היום ומצמצם את כמות הפניות למשרדים.


ליקוי


17.         תשע שנים לאחר קבלת החלטה בעניין על ידי הנהלת הרשות, טרם הוכנסה מערכת לניהול תורים למרבית משרדי השומה.


תגובה
רשות המסים


17.        במספר משרדים הותקנה מערכת ניהול תורים. בכוונת הרשות להרחיב את השימוש במערכת זו לכלל המשרדים. ההרחבה מבוצעת בהתאם לסדרי עדיפויות ואילוצי תקציב.




ליקוי


18.         הרשות מטילה על ציבור הנכים נטל בירוקרטי מיותר: (א) הם נדרשים להגיע פיזית אל משרדי השומה מספר פעמים שלא לצורך; (ב) הנכה נדרש לשלם אגרה לשם קבלת פטור ממס הכנסה בגין נכותו, ותשלומה יכול להיעשות אך ורק בבנק הדואר; (ג) לא ניתן להגיש תביעה לקבלת פטור ממס עקב נכות באופן מקוון; (ד) הרשות אינה מנמקת את סיבות הערעור מטעמה על החלטות הבט"ל, ואינה שולחת לנכה את פרוטוקול הוועדה הרפואית; (ה) הרשות אינה מכירה בליקויים מנופים  שציין רופא מטעם הבט"ל בפרוטוקול ישיבת הוועדה הרפואית לצורך נכות כללית, ומאלצת את הנישום לגשת לוועדה רפואית נוספת, מטעמה, זאת בכפוף לתשלום נוסף של אגרה.


תגובה
רשות המסים


18.        במרבית המשרדים, עובדים שמטפלים בוועדות רפואיות, שולחים כשגרה את צילום הפרוטוקולים לנכים. לאחרונה, נשלחה הנחייה זו לכלל משרדי השומה.


ליקוי


19.         קשרי העבודה בין הרשות לבין הבט"ל אינם מוסדרים כראוי בנוהל בעניין הטיפול בנכים, והרשות אינה דורשת מן הבט"ל מידע שהוא רלוונטי למיצוי זכויות של נישומים במערכת המס.


ליקוי


20.         לצורך משיכת כספים מקופת הגמל ללא תשלום מס, ולצורך קבלת הטבה במס רכישה, הורי ילד נכה נאלצים לעבור ועדה רפואית של הבט"ל מטעם הרשות ולשלם אגרה; הרשות לא הסדירה עם הבט"ל הליך שבו היא תכיר בקטין כנכה לצמיתות, גם בלי שיידרש להתייצב בפני הוועדות לעיל.


ליקוי


21.         בשונה מיתר הנכים, עיוורים בעלי תעודת עיוור אינם מקבלים את ההטבה במס רכישה, אלא לאחר שהרשות מפנה אותם לבדיקה של ועדה רפואית נוספת של הבט"ל.


ליקוי


22.         נמצאו מקרים שבהם הבט"ל פעל שלא על פי ההסכם בינו לבין השירות לעיוור שלפיו הגופים יכירו אחד בבדיקותיו הרפואיות של השני, ולא קבע לעיוורים אחוז נכות רפואית בהתאם.


תגובה
משרד הרווחה והשירותים החברתיים


22.        המשרד מבהיר כי לגבי זכאים בעבר נעשה ניסיון להגיע להכרה הדדית


בבדיקות הרפואיות שנעשו בעבר ואשר זיכו את הפונה באחוזי נכות בגין לקות ראייה בגובה של מעל 90%. במהלך הניסיון הופעלו המאמצים הבאים: 1. לביטוח הלאומי ולמשרד הרווחה קיים טופס זהה שאותו רופא העיניים צריך למלא. 2. במשרד הרווחה, רופא האימון ממלא את הטופס, ועל בסיס נתונים אלה השירות לעיוור קובע זכאות לתעודת העיוור. 3. בביטוח הלאומי, הרופא אינו ממלא את הטופס, אלא כותב את אחוזי הנכות שהוא קובע. אחוזי הנכות אינם נותנים מידע על מהות הבעיה: מהי המחלה, ממנה סובל הפונה, מה גובה חדות הראייה או שדה הראייה.  מסיבה זו, השירות לעיוור לא יכול להתבסס על נתוני הביטוח הלאומי לצורך קביעת הזכאות רטרואקטיבית.  במצבים בהם אדם מתלונן שנקבעו לו מעל 90% נכות בגין בעיית ראייה ואילו השירות לעיוור לא אישר זכאות לתעודת עיוור, המשרד מבקש מהביטוח הלאומי להעביר את החומר הרפואי שעליו התבססו בעת קביעת הזכאות. במידה והמתלונן נמצא כמי שעומד בקריטריונים לתעודת עיוור, הטעות מתוקנת.  ב.לגבי פונים חדשים: הביטוח הלאומי, בשיתוף עם השירות לעיוור  עומד לקיים בחודש אוקטובר 2015  כנס לרופאי העיניים שלו, שבו הרופאים יקבלו תדרוך מהשירות לעיוור על מילוי הטופס האחיד. לאחר מכן, יוכל השירות לעיוור להתבסס על נתוני הביטוח הלאומי לצורך קביעת זכאות לתעודת עיוור.


ליקוי


23.         אחת מן החובות של ממשלת ישראל ומשרד האוצר היא לוודא כי מערכת המס מגשימה את מטרותיה בסיוע למגזרים שקבע המחוקק. על הרשות לגבות מס אמת מהנישומים, להימנע מגביית מס ביתר, ואם נגבה - לבצע פעולות להחזירו.


ליקוי


24.         על הרשות להכיר בכך שמיצוי הטבות מס הוא חלק מהמצופה ממנה כרשות שלטונית, ולהסדיר זאת בפעילויותיה תוך הקצאת משאבים בהיקף משמעותי ופיקוח בהתאם. בכלל זה מוצע, כי הרשות תבדוק את היקף אי-מיצוי הזכויות ואת החסמים התורמים להיווצרותו. ראוי כי הרשות תשלב בתכניות העבודה שלה פתרונות להסרת החסמים ודרכים להגדלה של היקף מיצוי הזכויות באופן יזום, בין היתר באמצעות הטמעת מודל שירות יעיל במשרדי השומה.


ליקוי


25.         לדעת משרד מבקר המדינה, נוכח חשיבות הנושא, על הרשות ועל בט"ל לפעול יחדיו לשם שיפור השירות הניתן לאוכלוסיית הנכים, ולהסדיר את העברת המידע הנוגע למיצוי זכויותיהם.


ליקוי


26.         נמצא כי העיוור מתקשה במימוש הטבות המס המגיעות לו במקרה שבו קיים פער בין מועד הנפקת התעודה לבין מועד קביעת זכאותו, ועליו לפנות לשירות כדי שזה ינפיק לו אישור נפרד על תאריך קביעת זכאותו. לדעת משרד מבקר המדינה, מוצע כי משרד הרווחה ישקול להנפיק תעודת עיוור


המציינת את מועד הזכאות לתעודת עיוור נוסף על הציון של תאריך הנפקתה ושל תוקפה. 


תגובה
משרד הרווחה והשירותים החברתיים


26.        עם  אישור תקציב המדינה המשרד יפעל לביצוע התהליך להחלפת תעודות עיוור, כנדרש בדו"ח המבקר כדלקמן: 
א.        הגשת בקשה לייזום מכרז לוועדת מכרזים- שבועיים ממועד קבלת התקציב המבוקש.
ב.        בניית מפרט מכרז וקבלת אישורים נדרשים מהייעוץ המשפטי והחשבות- 3 חודשים מיום קבלת האישור לייזום מכרז.
ג. סיום כל הליכי המכרז ובחירת זכיין- חודשיים נוספים.
ד. התחלת עבודה עם הזכיין- חצי שנה עם קבלת התוספת התקציבית הייעודית.
ה. מניסיון קודם, איתור כל נושאי התעודות לצורך ההחלפה, יכולה לארוך כשנתיים עקב כך שקבוצה לא קטנה, אינה מעדכנת את כתובתה במשרד הפנים ויש קושי באיתורה.






רשות המסים
הסדר הסולר
הגופים המבוקרים: רשות המסים.


ליקוי


1.         על פי נתוני רשות המסים, מספר העוסקים אשר עומדים בדרישות להישבון סולר הוא כ-80,000. ואולם רק כ-43,000 עוסקים מתוכם נכללים בהסדר הסולר והגישו בקשות להישבון. פער זה יכול ללמד, כפי שאף עלה ממצאי הביקורת, על שחלק מהעוסקים מעדיפים שלא לדרוש הישבון על הסולר, על מנת שלא להיות יעד לבקרה של רשות המסים. על רשות המסים להתנות את ההישבון בגין צריכת סולר המתודלק מצוברים בקיומו של מנגנון למדידה ולרישום של כמות הסולר ששימש לתדלוק כלי הרכב של המבקש.


תגובה
רשות המסים


1.        הפוטנציאל עפ"י נתוני מע"מ הוא אכן כ- 80,000 עוסקים ואילו מספר העוסקים המצויים בהסדר עומד על כ- 43,000. מרבית ההפרש בין נתונים אלה נובע מענפים כלכליים שנלקחו באופן אוטומטי במסגרת הפוטנציאל. הענפים הם: חקלאות, עבודות עפר, הסעות, הובלות, מוניות ומורים לנהיגה. ידוע, כי הענפים הכלכליים כפי שמופיעים אצל חלק מן העוסקים שגויים בשיעור גבוה . עד לפני כ- 7 שנים עוסק שהיה רשום במע"מ באחד מהענפים האלה נכלל באופן אוטומטי בהסדר הסולר. לפני כ- 7 שנים שונה הרישום, וזה נעשה באופן ייזום באמצעות בקשה המוגשת על ידי העוסק להיכלל בהסדר. 
יש להניח  שחלק מהעוסקים נמנעים מהגשת בקשה להיכלל בהסדר, על מנת לא לחשוף את הנתונים הנכונים של צריכת הסולר, ובכך להימנע מביקורת של עסקאותיהם. אלה ימצאו בעיקר בענפים  כמו מוניות ומורים לנהיגה. כאמור, הרישום היה אוטומטי ולא ניתן היה להימנע ממנו, גם אם הענף הכלכלי הנכון של העוסק אינו מזכה אותו להיכלל בהסדר. ייתכן שמספר העוסקים הזכאים ונמנעים באופן מכוון להירשם בהסדר הוא נמוך. בכל מקרה, הפער בין פוטנציאל העוסקים לבין מספר הזכאים הרשומים קטן משמעותית מזה הנראה לכאורה. הפער בין פוטנציאל העוסקים הזכאים לעוסקים הרשומים בהסדר הסולר נמוך בהתייחס למספרים הכלולים בדו"ח (פוטנציאל 50,000 לעומת רשומים העומד על כ-43,000) וזאת מהסיבות שפורטו לעיל. עם זאת, כאמור, נמנעים חלק מהעוסקים מלהירשם בהסדר הסולר על מנת שלא לחשוף נתונים שיש בהם להקל את מגמת הביקורת אצלם. המלצת הביקורת לפיה תינתן האפשרות לכלול ביקורות מע"מ של חלק מעוסקים אלה, תיבדק במסגרת ההכנות לתוכנית העבודה לשנת 2016. על מנת לקבל רשימה של עוסקים אלה, נדרשת עבודה משותפת של שע"מ ושל היחידה לתכנון וכלכלה. הנושא יובא בפניהם  


על מנת לבחון את אפשרות המימוש כבר בתוכנית העבודה הקרובה.
ליקוי


2.         הענקת ההישבון על פי מכסה שנתית מרבית בליטרים יוצרת תמריץ לעוסקים שלא הגיעו לתקרת המכסה השנתית שלהם לכלול בדרישת ההישבון שלהם גם הוצאות סולר שבעבורן הם אינם זכאים להישבון על פי הסדר הסולר, כדי להגיע למכסה המרבית. נמצאו מקרים שבהם דיווחו עוסקים על הוצאות סולר בשיעור של יותר מ-200% מהמחזור הכספי שלהם.




ליקוי


3.         היחידה הכלכלית ברשות המסים (להלן - היחידה הכלכלית) פרסמה תדריכים כלכליים ענפיים שבהם נקבע מהי ההוצאה הסבירה על סולר בכל ענף, לפי כל סוג של כלי רכב. אף שעוסקים רבים דיווחו על הוצאות סולר בסכומים הגבוהים במידה ניכרת מהאמור בתדריכים הכלכליים לגבי הוצאות הסולר בענף שלהם, ולעתים אף בסכומים הגבוהים מהמחזור הכספי שלהם - לא הכלילו אותם חלק מהמשרדים האזוריים בתכנית העבודה ולא בדקו את הדיווחים שלהם, וממילא לא עשו להם שומות.


תגובה
רשות המסים


2-3.        התקרות נועדו לקבוע כמות מקסימאלית של סולר שתזכה את העוסק בהישבון, ומעבר לכך לא יינתן הישבון. התקרות נקבעו בהתאם לסוג הפעילות וסוג הרכב והציוד. אלה מבוססים על נתוני הלמ"ס. מדובר באפשרות לניצול לרעה של התקרה ע"י דיווח על כמות  סולר גבוהה מהכמות שנצרכה בפועל וקבלת הישבון שלא כדין. הקטנת התקרות אינה מעשית, משום שיש לבסס זאת על נתונים סטטיסטיים ואובייקטיבים (כמו הלמ"ס). הקטנת התקרות  לכלל הענפים או  לחלקם תביא לפגיעה באוכלוסיית הזכאים שפועלת כדין.         
תוכנית העבודה של ביקורת חשבונות כוללת עוסקים באוכלוסיית הסדר הסולר כשמרכיב הסולר מהווה שיעור גבוה וחריג בהשוואה לעסקאותיהם. תוכנית העבודה לשנת 2013 כללה מדגם שכולו מתחום ההובלות בדגש על עוסקים שהיחס בין צריכת הסולר לבין עסקאותיהם המדווחות לא סביר באופן קיצוני. גם היום ההנחיה קובעת שבכל ביקורת של הישבון בלו על הסולר יבחן היחס בין הסולר לבין העסקאות ולערוך ביקורת במס ערך מוסף בהתאם


לממצאי הבדיקה.        
אכן עוסקים מנצלים לרעה את התקנות שנקבעו לסוגי הרכב והציוד השונים. יחידת הדלק פועלת על מנת להקטין את הסיכון של רשות המיסים בעניין זה וכחלק מכך, פנתה לשע"מ על מנת שיכלול בשאילתת MRCV (שאילתת מידע על רכב) נתון נוסף של הנסיעות (הקילומטראג') בפועל כפי שמתועד ע"י מכוני הרישוי בעת ביצוע מבחן הרישוי השנתי של הרכב. מידע זה, בנוסף לנתונים נוספים, ישמש את החטיבה לתכנון וכלכלה להפיק רשימות עבודה לביקורת מע"מ ומס הכנסה של תיקים בהם קיים פוטנציאל גבוה לממצאים כספיים.


ליקוי


4.         יש עוסקים שרוכשים סולר לצוברים שמצויים בחצר של בית העסק שלהם או באתרי עבודה, לשם תדלוק כלי הרכב והציוד שלהם. בידי רשות המסים אין כלים לבחינת אמִתות הדיווח על כמות הסולר שתודלקה באמצעות צוברים אלה.


תגובה
רשות המסים


4.        אחד האמצעים לתדלוק רכבים, משאיות וכלים לעבודות עפר וחקלאות הוא הצובר.  השימוש בצובר שכיח בעיקר בתחום עבודות העפר והחקלאות והוא מקל על תפעול הכלים האלה. יחד עם זאת, יש בשימוש בצובר חשיפה של הרשות לדרישות הישבון שלא כדין.         הסוגיה הזו נדונה פעמים רבות בוועדת הדלק וטרם נמצא לה פתרון. בצו בלו על הדלק לא קיימת התניה להישבון בהתקנת מונה כלשהו שימדוד את כמות הסולר לפי סוג הרכב המתודלק (בדומה לזה הקיים במסלול התדלוק האוטומטי אצל חברות הדלק הגדולות). עלות התקנה של מונה מסוג זה גבוהה, והטלת חובת התקנה של מונה בצובר כתנאי לקבלת הישבון יחייב תיקון חקיקה בהתאם.         בכל מקרה, הסוגיה נמצאת בדיון, כולל שתי הצעות אופרטיביות, וההחלטה תיקבע בהתייעצות של החטיבה לתכנון וכלכלה והחטיבה המשפטית.
יחידת הדלק חוזרת ומתריעה על החשיפה הגדולה של רשות המיסים בהישבון בלו על סולר אצל עוסקים המתדלקים באמצעות צוברים. המלצת המבקר להתנות את ההישבון בהתקנה של מונה דלק או התקן תדלוק שיאפשרו מדידה מדויקת של כמות הסולר הנצרכת וזיהוי כלי הרכב או הציוד, מחייבת חקיקה שתגדיר מהו "צובר" ותקבע בתקנות את חובת התקנת המונה או ההתקן. הסוגיה מצויה כאמור בתשובתה של החטיבה לתכנון וכלכלה, בדיונים מול גורמי חוץ כמו חברות העוסקות בתחום ההתקנים האוטומטיים ומול נציגי המשתמשים בצוברים. יחידת הדלק תמשיך לפעול מול הגורמים האחרים ברשות


המיסים לשנות את המצב הנוכחי בנושא הצוברים.
ליקוי


5.         הועלו מקרים שבהם קיבלו עוסקים הישבון סולר, על פי חשבוניות פיקטיביות שהגישו.


תגובה
רשות המסים


5.        השימוש בחשבוניות פיקטיביות קיים בכל הענפים בדגש על ענפים עם ערך מוסף גבוה כמו, שירותי ניקיון, שירותי אבטחה, אספקת כ"א, בנייה ותחום הדלק. "יצרני דלק" עפ"י חוק הבלו רוכשים דלק מבתי זיקוק ללא מרכיב הבלו וחייבים בתשלום הבלו במכירה לצרכן הסופי. הערך המוסף מגיע לכ- 50%, ולכן הם מקטינים את תשלומי המס באמצעות חשבוניות פיקטיביות הנרשמות כמס תשומות. התופעה אינה פוסחת על אוכלוסיית העוסקים הזכאית להישבון בלו.
יש לציין, כי במצב הקיים לא יכול משרד המע"מ לעכב החזרי בלו. עליו  לפנות ליחידת הדלק הארצית, ורק זו יכולה לבצע את העיכוב. זהו נושא אחד מיני רבים הקשורים להנהלת החשבונות (מצב החשבון) של עוסק בהסדר הסולר.  הרשות תפעל להנחות את המשרדים לעקוב אחר עוסקים להם נערכה ביקורת ונתגלו ממצאים על מנת למנוע את התופעה המתוארת.         הדו"ח המפורט אינו כולל חשבוניות או קבלות המונפקות מהמערכת הממוחשבת של הדלק. כמו כן, גם אם מוצאת חשבונית מס ללקוח קבוע עבור אספקת דלק חודשית, אם סכום העסקה ללא מע"מ הוא פחות מ- 5,000 ₪, אין חובת דיווח נפרדת של חשבונית זו בדו"ח המפורט. מכאן, הקושי להסתייע במערכת הדו"ח המפורט לאיתור חשבוניות פיקטיביות, אלא אם מספר העוסק המופיע על גבי החשבוניות אינו קיים או שתיקו של מוציא החשבונית סגור. במספר מקרים בהם נדרש הישבון בלו שלא כדין, בין היתר, באמצעות חשבוניות פיקטיביות, הועברו התיקים לחטיבה המשפטית והוגשו כתבי אישום. אכן נמצאו מקרים בהם המשיכו עוסקים לקבל הישבון בלו על סולר למרות חקירות שהתנהלו נגדם בחשד לשימוש בחשבוניות מס פיקטיביות. חוק הבלו קובע בעניין זה עיכוב של עד 180 ימים ממועד הגשת הבקשה להישבון במקרים בהם נדרשת חקירה. במצב הנוכחי פונה הממונה האזורי במשרד מע"מ ליחידת הדלק לעכב הישבון של עוסק המצוי בחקירה או בביקורת. העיכוב יכול להתבצע על פי דין גם על ידי הממונה האזורי במע"מ והסיבה לפניה ליחידת הדלק היא טכנית בלבד. תכנית העבודה של הסדר הסולר בשע"מ לשנת 2016 כוללת נושא זה, כך שבתום טיפול שע"מ, יוכל הממונה האזורי לעכב הישבון בלי הצורך לפנות ליחידת הדלק.
ליקוי




6.         במערכת הממוחשבת המטפלת בעוסקים הכלולים בהסדר הסולר (להלן - המערכת הממוחשבת או מערכת הסולר) ניתן לרשום לעוסקים חיובים, אך לא קיימת אפשרות לקלוט את התשלומים בגינם. על רשות המסים לשפר את המערכת הממוחשבת של הסדר הסולר, כדי שתוכל לקלוט ישירות תשלומים של עוסקים ולהציג מצבי חשבון עדכניים.


תגובה
רשות המסים


6.        המערכת הממוחשבת של הסדר הסולר (מצב חשבון ורשימות עבודה) הוקמה בזמן קצר מאוד, על מנת לעמוד בלוח הזמנים להפעלת ההסדר ומתן אפשרות לקליטת דו"חות הדרישה של העוסקים על פי המועדים שנקבעו בחוק. תחילת ההסדר בספטמבר 2005 והיה צורך להיערך לקליטת הדו"ח הראשון לתקופה 9-10/2005. במהלך השנים נעשו שינויים רבים שהתחייבו תוך כדי לימוד המערכת ומתן מענה לבעיות שעלו לאחר הגשת הדו"חות על ידי העוסקים. פרויקט מצב חשבון העוסק בהסדר הסולר והמשמעויות להמשך המצב הנוכחי ייכנס לפיתוח בשע"מ בהתאם לסדרי עדיפויות של הרשות. מצב חשבון העוסק בהסדר  הסולר כולל את האפשרות לחיוב, בשונה מהנאמר בדו"ח המבקר בנושא זה, אך לא קיימת האפשרות  לקליטת תשלום.         למשרדי מע"מ נשלחו הנחיה וטפסים מיוחדים של החשבות בהם יש להשתמש לביצוע תשלומי חיובי הבלו. ההנחיה מחייבת רישום בשני חלקי הטופס את פרטי העוסק, את סכום התשלום והמילים "הסדר הסולר". במספר משרדים לא הקפידו לקיים את ההנחיה ולכן בחשבות לא זיהו את העוסק המשלם ולא יכלו לזכות את מצב חשבונו. אמצעי נוסף לכיסוי החוב הוא אכן קיזוז ההחזרים המוגשים לאחר ביצוע החיוב. היות והמערכת אינה שלמה, בהכרח אין מערכת אכיפה ממוחשבת לגביה של חובות עוסקים בהסדר הסולר והמעקב המתבצע  הינו ידני. בהתאם לכך, נשלח ב- 5.1.2013 למשרדי מע"מ "נוהל אכיפת וגביית חובות הבלו על הסולר". הנוהל קובע את הדרך לעקוב אחר החוב והטיפול האכיפתי בו. תוכנית העבודה לשנת 2015 כוללת את סוגיית מצב החשבון. לאחר שנים של פיתוח, החלה מערכת חדשה של הנהלת חשבונות במע"מ (מצב חשבון) לפעול ב- 1.1.2015. המערכת החדשה נבנתה בטכנולוגיה חדשה ומתקדמת והוא כוללת עדכוני חקיקה  שנעשו במהלך השנים. המערכת החדשה מחליפה את מערכת הנהלת החשבונות במע"מ שלא השתנתה מאז החלת חוק מע"מ ותוקנה טלאי על טלאי. סוכם עם שע"מ, כי סוגיית הנהלת החשבונות בהסדר הסולר תבחן מול המערכת החדשה במע"מ. על מנת לא לפתח שתי מערכות הנהלת חשבונות (מע"מ והסדר הסולר) יבחן מודל מע"מ, ועליו תעשנה התאמות להנהלת החשבונות של הסדר הסולר.           


יש לציין, גם אם יהיו מרכיבים מתאימים במודל של מע"מ, הדרך להנהלת חשבונות בהסדר הסולר תהיה עדיין ארוכה. אחת הבקרות לזכאות הישבון בלו על סולר היא רישיון רכב ורישיון מוביל תקפים. התופעה המצוינת ע"י המבקר ולפיה כאשר משולמת האגרה של רישיונות אלה והעוסק מגיש דרישות להישבון לתקופות הקודמות למועד התשלום נכונה: המחשב אכן מזכה אותו. הדבר קורה רק במקרים בהם במועד תשלום האגרה (ששולמה באחור), העוסק טרם הגיש דו"חות לתקופות קודמות. היה והעוסק הגיש דו"חות רטרואקטיבית לתקופות בהן הרישיונות היו בתוקף והמחשב בדק ומצא שהאגרות ביום ההגשה לא בתוקף -  במקרה זה לא יזכה את העוסק בהישבון (על אף שבתקופות אלה הרישיונות היו בתוקף). אכן, במקרים בהם ביום הבקשה לעוסק לא היה רישיון תקף והגיש דו"חות לתקופות בהן הרישיון היה תקף, גם אז המחשב לא יאשר הבקשות לתקופות אלה. הנושא מוכר והוא מצוי בטיפול אנשי שע"מ האחראים על תחום הסדר הסולר. התשתית הנדרשת לסגירת "פרצה" זו מוכנה. על מנת, שהמהלך יושלם נדרשים  נתונים עדכניים המועברים מידי יום ממשרד התחבורה. מתקיימים דיונים מול אנשי שע"מ האחראים על מאגר הנתונים של משרד התחבורה עם אנשי משרד התחבורה, על מנת לפתור את הבעיה . הנושא יוסדר בקרוב. מצב החשבון של עוסק בהסדר הסולר כפי שהוא קיים היום הוא חלקי ואינו נותן מענה לשני נושאים מרכזיים:
א. לא ניתן לקלוט תשלום המבוצע בבנקים. כמו כן אין חיובי ריבית, הצמדה וקנסות בגין  חיובים המבוצעים.  
ב. מערכת אכיפה המבוצעת במעקב ידני בלתי יעיל. אין מערכת אכיפה ממוחשבת אשר מציגה את חובות העוסקים בגין חיובי בלו.  בזמן הקרוב ימונה צוות שיאפיין את מצב החשבון בהסדר הסולר. זהו שלב ראשוני בלבד בדרך לפיתוח מצב החשבון.        


ליקוי


7.         רשות המסים אינה מבצעת בקרה מספקת כדי לוודא שעוסקים שקיבלו שוברים ידניים לתשלום חוב בגין הישבון שניתן להם ביתר, אכן שילמו את החוב. הועלו מקרים שבהם שילמו עוסקים את הסכום שצוין בשובר הידני, אולם התשלום לא נקלט, ועקב כך נגבה שוב, באמצעות קיזוז הסכום מההחזר שהגיע להם על פי הדוחות הבאים שהגישו.


ליקוי


8.         מערכת הסולר אינה קשורה למערכת האכיפה הממוחשבת של רשות


המסים. עקב כך לא ניתן להפיק רשימה של מי שקיבלו כספים שלא כדין עקב הסדר הסולר, על מנת לאכוף עליהם את השבת כספים אלה.


ליקוי


9.         לצורך קבלת ההישבון, מערכת הסולר בודקת אם לעוסק היה רישיון רכב תקף ליום בקשת ההישבון, אולם אינה בודקת אם היה לו רישיון תקף לתקופת הדיווח. המערכת מאפשרת אפוא לעוסק לקבל הישבון סולר לתקופה שייתכן שלא היה לו בה רישיון רכב בתוקף.


ליקוי


10.         המערכת הממוחשבת אינה מגבילה את מספר הדרישות להישבון שיכול להגיש עוסק מסוים בנוגע לכלי רכב מסוים בדיווח התקופתי שהוא מוסר. עקב כך עוסק שיגיש כמה פעמים בקשה להישבון ולא יחרוג מתקרת הצריכה המאושרת, יקבל הישבון כפול ואף יותר מכך.


ליקוי


11.         נמצא כי משרדי מע"ם לא מילאו אחר הנחיות רשות המסים וביצעו ביקורת חשבונות בשנת 2013 בנושא הסדר הסולר רק לגבי כ-75% ממכסת התיקים שנקבעה להם.


ליקוי


12.         היחידה הכלכלית מוסרת למשרדים האזוריים של מע"ם רשימת עוסקים חריגים, שדיווחיהם על צריכת הסולר שלהם אינם תואמים את מחזור העסקאות שלהם. ואולם המשרדים האזוריים כמעט אינם משתמשים ברשימה זו, אף שקיים חשש רב לליקויים בדיווח או להעלמות מס של הכלולים בה.


תגובה
רשות המסים


11-12.        תוכנית העבודה של מבקרי חשבונות במע"מ כוללת ביקורות אצל אוכלוסיית הסדר הסולר. ההנחיה בעניין זה קובעת את פעולות הביקורת, כאשר בכל תיק בו מבוצעת ביקורת בנושא מע"מ והעוסק כלול בהסדר הסולר, יש חובה לערוך ביקורת גם בנושא זה. בשנת 2013 בוצעו 377 ביקורות, ביצוע של 75% מהתוכנית. בשנת 2014 בוצעו 473 (ביצוע של 95%) מתוך 497 ביקורות מתוכננות. מצוקת  


כוח אדם של מבקרי החשבונות מוכרת היטב. אוכלוסיית העוסקים הפעילים במע"מ כוללת למעלה מ- 500,000 עוסקים ומספר הביקורות המלאות המבוצעות עומד על כ- 4,000 בלבד. בנוסף, על עובדי הביקורת מוטלות מטלות רבות היות והם הגורם המקצועי היחיד במשרד מע"מ.   
עובדי הביקורת עוסקים בנושאים רבים נוספים שאינם כלולים בתוכנית העבודה כמו בדיקת החזרי מס במע"מ, בדיקת דרישה לחובות אבודים, טיפול בחריגויות הדו"ח המפורט, טיפול בהליך האזרחי בתיקי חקירות , ביצוע חקירה וגיבוש ראיות בתיקי הביקורת בהם מתעוררים חשדות לעבירות על חוק מס ערך מוסף ועוד. על אף כל אלה, נדרשים העובדים לעמוד ביעד של ביצוע תוכנית העבודה. לביקורת עוסק בהסדר הסולר מוקצבים שני ימי עבודה בלבד גם אם מדובר בתיק גדול בו נדרשת עבודה מרובה. הרשות מבינה שהקצאה זו אינה מספיקה להשקעה הנדרשת בחלק מהביקורות. הדבר נובע מכך כי כל הקצאה נוספת של ימים לביקורת  תיקי הסדר הסולר תבוא על חשבון ימי העבודה בביקורת מע"מ. שתוצאתה-הקטנה  של מספר הביקורות בתיקי מע"מ שגם כך הוא עומד על כ- 0.8% בשנה מכלל העוסקים הפעילים. עמידה בביצוע תוכנית העבודה  בתיקי הסדר הסולר בשנת 2014 בשיעור של 95% היא תוצאה טובה מאוד ואני מקווה שנוכל לעמוד בה גם בשנים שיבואו. תוכנית העבודה השנתית של ביקורת החשבונות כוללת מידי שנה ענפים שונים בהם הפוטנציאל לממצאים גבוה  ע"פ רשימות תיקים שהוכנו ע"י המחלקה הכלכלית בשיתוף מטה השומה. לא ניתן לכלול במדגמים אלה כל שנה ענפים המצויים בהסדר הסולר. עם זאת, יכול מבקר חשבונות במסגרת מדגם אזור (בחירה של המשרד) לבחור לביקורת תיקים בענפים המצויים בהסדר הסולר מרשימות המועברות למשרדים.         במצוקת כוח האדם הקיימת במבקרי חשבונות ביצוע של מספר מאות ביקורות אצל אוכלוסיית הסדר הסולר מידי שנה הוא מענה הולם בהתייחס למספר הביקורות המבוצעות במע"מ.        
משרדי מע"מ פועלים כמיטב יכולתם במסגרת כוח האדם העומד לרשותם לתת מענה למטלות הרבות הכלולות בתכנית העבודה השנתית ולמטלות שאינן כלולות בתכנית העבודה. מספר מבקרי החשבונות עומד על 140 ובכלל זה 15 מבקרים העוסקים בטיפול החריגויות של הדו"ח המפורט. ביקורת אצל העוסקים בהסדר הסלולר היא עוד משימה מיני רבות.  מטה השומה פועל באופן הדוק מול המשרדים ובודק את הביצועים ואת העמידה בתכנית העבודה ובכלל זה העמידה במספר הביקורות ע"פ התכנון בנושא הישבון בלו.
להלן נתונים על התפלגות מספר העוסקים, שיעורם באוכלוסייה, סכומי ההחזר בכל קבוצה ושעורה בסכום ההישבון הכולל.


הנתונים הם לשנת 2013:


מספר עוסקים
	שיעור באוכלוסייה
	סכומי הישבון
	שיעור בכלל ההישבון
	43,038
	100%
	2.56 מיליארד
	100%
	10,000 הגדולים
	23%
	2.29 מיליארד
	90%
	1,000 הגדולים
	2%
	1.535 מיליארד
	60%
	100 הגדולים
	0.2%
	0.788 מיליארד
	31%
	

נתונים אלה מכוונים את עבודת מבקר החשבונות בתיקי הסדר הסולר לשני סוגי אוכלוסייה:
א. עוסקים קטנים ובינוניים המהווים 75% מאוכלוסיית הסדר הסולר ושיעור הישבון עומד על 10%. זו אוכלוסייה בסיכון גבוה בדרישותיה. מדובר באוכלוסייה שהסיכוי לדרישות של הישבון שלא כדין – גבוה. 
ב.  עוסקים גדולים (1,000 עוסקים) ששיעורם נמוך מאוד באוכלוסיית ההסדר (2% ואולם חלקם בהישבון עומד על 60%).  מדובר באוכלוסיית עוסקים המורכבת מחברות החייבות בהגשת דו"חות כספיים מבוקרים.  הסבירות לדרישות הישבון שלא כדין באופן מכוון נמוכה מאוד. עם זאת, אם קיימות דרישות שלא כדין מסיבות אחרת - הממצאים בהכרח גבוהים. 
רשות המסים פועלת להמשך פיתוח בקרות נוספות כמו סגירת הפרצה בנושא רישיונות רכב ורישיונות מוביל, על מנת להגביר את יכולת הפיקוח ללא תוספת כוח אדם ( שלא יתקבל ) ובתחום הביקורות.
תוכנית העבודה כוללת מאות ביקורות של עוסקים המצויים בהסדר. במקרים מסוימים  מועברים תיקים לביצוע חקירה גם  לחטיבת החקירות.  על אף הליקויים העולים מדו"ח המבקר והבחינה הנעשית ע"י רשות המסים בעניין המשך הפעלת ההסדר, התוצאה הסופית השיגה את היעדים שנקבעו ע"י רשות המסים בהחלטתה להפעיל ההסדר : הגדלת הכנסות המדינה מהעלאת הבלו על הסולר. התוספת נטו  (לאחר ההחזרים לאוכלוסיית הזכאים): שנת 2010- 3.146 מיליארד ₪. שנת 2011- 2.844 מיליארד ₪.         שנת 2012- 3.702 מיליארד ₪. שנת 2013- 3,413 מיליארד ₪.         ההסדר כולל


43,000 עוסקים זכאים ומופעל  ע"י מספר עובדים קטן (12 עובדים ביחידת הדלק והסדר הסולר) מבלי לערב כמעט את עובדי משרדי מע"מ בתפעול השוטף (למעט הביקורות המבוצעות ע"י מבקרי החשבונות במשרדים).  רשות המסים תבחן את האמור בסיפא של דוח המבקר בנושא: "לנוכח כל האמור לעיל על רשות המסים לבחון את הסדר הסולר והמשך הפעלתו מתוך ראיית כלל ההיבטים הקשורים ובכללם הכלכליים, החברתיים והסביבתיים ולפעול לפי ממצאיה לשיפור ההסדר, לשינויו או לביטולו".  רשות המסים תבחן את שתי האפשרויות העומדות בפניה: -        ביטול ההסדר ומציאת חלופה אחרת שלא תגרע מקופת המדינה את תוספת  ההכנסה מהבלו. - המשך קיום ההסדר תוך תיקון הליקויים ככל שניתן העולים מדו"ח המבקר. 
ליקוי


13.         חטיבת השומה ברשות המסים לא נערכה לקראת הסדר הסולר ולא הכינה חוזר, הוראות ביצוע והנחיות שידריכו את משרדי השומה כיצד לנהוג בעניין חיוב הישבון הסולר במס הכנסה.


תגובה
רשות המסים


13.        החל משנת 2010 הוכנסו על ידי חטיבת שומה וביקורת לתכנית העבודה של משרדי השומה תיקים (לטיפול בדוחות לשנות המס 2009-2006), אשר יש בהם החזרי בלו גבוהים בגין סולר. יודגש, כי החל משנת 2011, בהוראות הביצוע בנושא תוכנית העבודה בתחום השומה, ניתן הסבר אודות התיקים בהם קיימים החזרי בלו גבוהים בגין סולר ונכתב באופן מפורש כי "יש לבדוק האם החזר זה נלקח בחשבון בדוחות שהוגשו למס הכנסה".  כמו כן, בהוראת ביצוע 1/2015 בנושא תכנית העבודה בתחום השומה לשנת 2015 המתייחסת לטיפול בדוחות לשנות המס 2014-2011, הורחב ההסבר אודות הבדיקה הנדרשת בנוגע להחזר וכן ניתן הסבר על שאילתא ESLR. אין התייחסות לנושא הרחבת ההסבר בפסקה 106. 
התיקון שנדרש לבצע בשאילתא DF בוצע. בשאילתא מוצגים סכומי ההישבון שדווחו וסכומי ההישבון שהוחזרו לנישום.  
במסגרת הכנת תוכנית העבודה בתחום השומה לשנת המס 2016, חטיבת השומה והביקורת תבחן האם להכניס חלק מהתיקים בהם התקבל החזר על פי הסדר הסולר כתיקי חובה.  בנוסף, המבקר מתייחס לחוסר המודעות במשרדי השומה למידע שקיים במערכת הממוחשבת לפיה, בהוראת ביצוע 1/2015 הנ"ל, הורחב ההסבר אודות הבדיקה הנדרשת בנוגע להחזר וכן ניתן הסבר על שאילתא ESLR.  כמו כן, בכוונת הרשות לקיים הדרכות בנושא זה לרכזי השומה.  


ליקוי




14.         רשות המסים לא פרסמה הנחיות לנישומים ולמייצגים כיצד עליהם לדווח למס הכנסה על הישבון הסולר. בהיעדר הנחיות כאלה, לא דיווחו מרבית הנישומים על כל הכנסה שנוצרה להם בגין הישבון הסולר או שלא דיווחו על ההכנסה האמורה כלל. על רשות המסים להנחות את הנישומים והמייצגים כיצד לדווח בדוח השנתי על ההישבון שקיבלו בגין הסדר הסולר, וכן להנחות את משרדי השומה לבדוק דיווחים אלו בעת ביצוע שומות או לפני מתן אישור להחזר מס.


תגובה
רשות המסים


14.        לנוהל הסדר הסולר אשר מפורסם באתר האינטרנט של רשות המסים, מתווספת  פסקה המפרטת כיצד על ציבור הנישומים והמייצגים לדווח למס הכנסה על הישבון על פי הסדר הסולר. להלן נוסח הפסקה:  "בדוחות המס שיגיש הנישום לפי סעיף 131 לפקודת מס הכנסה, עליו לכלול הכנסות בגין הישבון הבלו. ההכנסות ידווחו לפי בסיס הדיווח של הנישום למס הכנסה (מצטבר/מזומן) והן תדווחנה או כהכנסה או כקיטון הוצאה, בשנה שיש להכיר בהם בהתאם לבסיס הדיווח ולכללי חשבונאות מקובלים".
כמו כן, החל משנת 2013 יש לדווח על ההחזר בטופס 6111 בשדות הרלוונטיים בסעיפי דוח רווח והפסד.


ליקוי


15.         משרדי השומה שנבדקו לא בדקו בדרך כלל אם הנישומים דיווחו על הסכומים שקיבלו במסגרת הסדר הסולר, לצורך חיוב במס הכנסה או קיזוז סכומים אלה מהחזרי מס.


ליקוי


16.         הסדר הסולר פועל כתשע שנים. רשות המסים לא בחנה במשך זמן זה, נוכח הליקויים שצוינו לעיל, את המשך הפעלתו של ההסדר, בהתחשב בין היתר בהיבטים כלכליים, חברתיים וסביבתיים.  על רשות המסים לבחון את נושא הפעלתו של הסדר הסולר ולהביא בחשבון בעניין זה את כלל ההיבטים הקשורים בכך, ובכללם היבטים כלכליים, חברתיים וסביבתיים, וכן את הערות הביקורת. על הרשות לפעול לפי ממצאי הבחינה לשיפור ההסדר, לשינויו או לביטולו.






רשות המסים
יישום תוכנית מענק עבודה ברשות המסים
הגופים המבוקרים:  רשות המסים, המוסד לביטוח לאומי.


ליקוי


1.         בדברי ההסבר להצעת החוק הממשלתית  נקבעו שני יעדים: (א) הגדלת שיעור ההשתתפות בכוח העבודה. (ב) צמצום הפערים החברתיים. התברר כי למימון מענק העבודה לא הוקצתה תקנה תקציבית נפרדת בתקציב המדינה. מימון המענק נעשה מהרזרבה התקציבית של משרד האוצר. מן הראוי שמשרד האוצר יבחן אם תכנית מענק העבודה אכן השיגה את יעדי החוק - הגברת שיעור ההשתתפות בכוח העבודה וצמצום הפערים החברתיים; ואם הקריטריונים שנקבעו לקבלת המענק אכן הגדילו את התמריץ להשתתפות בכוח העבודה.


ליקוי


2.         הטפסים שממלא מבקש המענק אינם כוללים דרישה להמצאת מידע על סוג המשרה של העובד - חלקית או מלאה ועל סך שעות עבודתו השבועיות. משום כך לא ניתן לנתח באמצעות סקרים מדגמיים את השפעת המענק על מקבליו שהועסקו במשרה חלקית. קבלת הנתונים על חלקיות המשרה של תובע המענק תאפשר לחקור את השפעת השינויים בשכר על גמישות שעות העבודה. היתרון בעריכת תחשיב סטטיסטי-הסתברותי מעין זה טמון באפשרות להציג לפני מקבלי ההחלטות במשק הישראלי את ממצאיו, הנוגעים להשפעת יישום חוק המענק על סך ביקוש העבודה במשק.


ליקוי


3.         הרשות הגדירה צורך ב-46 משרות שמתוכן 20 משרות נועדו למשרדי השומה. מתוך אותן 20 המשרות, הוגדרו והתקבלו 14 משרות בלבד. שאר 26 המשרות שנועדו ליחידות המטה-לא התקבלו. פער זה בין כוח העבודה הנדרש לבין זה הקיים בפועל גורם לעיכוב ניכר, הפוגע בטיפול באלפי הבקשות לקבלת מענק המופנות למשרדי השומה.


ליקוי


4.         עד למאי 2014 הועסקו בחטיבת שירות הלקוחות של הרשות שלושה עובדים במשרה מלאה ועובד במשרה חלקית. עובדים אלה פעלו מול 20


משרדי שומה, שאליהם הוגשו הבקשות למענק לצורך קידום הטיפול בהן . בשל כך אי-אפשר היה לקיים ביעילות לאורך כל תקופת היישום של חוק המענק הליכי בקרה, ליווי ותמיכה מקצועיים ביחידות הרלוונטיות של מערך מענק העבודה.


תגובה
רשות המסים


3-4        רשות המסים תשקול לבדוק שוב את היקף כוח האדם הקיים במשרדי השומה ובמטה העוסק במענקי עבודה, ולבחון את הצורך בשינוי כמות כוח האדם, בהתחשב במשימות ובסדר עדיפות של כלל המטלות ובהתחשב במגבלות התקציב.


ליקוי


5.         פרסום תנאי המענק לוקה בחוסר בהירות, הועלה כי לא הוצג כראוי התנאי שלפיו קבלת המענק, מותנית בכך שהכנסת בן/ת הזוג של התובע/ת אינה עולה על תקרה מסוימת. חוסר בהירות זה גורם לכך שמדי שנה מוגשות עשרות אלפי תביעות סרק. 2. על משרד הכלכלה, יחד עם הרשות, לבחון אפשרות של עריכת סקרים תקופתיים בקרב מקבלי המענק ובקרב אוכלוסיית התובעים הפוטנציאליים למענק. באמצעות סקרים אלו יוכל משרד הכלכלה ללמוד על מימוש יעדי החוק בהקשרם הרחב: המודעות למענק, השפעתו על השכר הישיר, על שינוי בהיקף המשרה של תובעי המענק או של בני זוגם וכו'. מטרתם של סקרים אלה היא לקבל אומדן מהימן על השפעת תכנית המענק על שוק העבודה. בעזרתם של סקרים אלו אפשר יהיה לפתח מדדים אשר יוכלו לשמש את מקבלי ההחלטות לבחינת יעילות ומועילות שיטת המענק ביחס לחלופות אפשריות אחרות.


תגובה
רשות המסים


5.        בפרסומים השונים של רשות המסים, בעלוני המידע, בדיוור הישיר וביישומי האינטרנט השונים (הסימולאטור, היישום לבדיקת זכאות, החוזר המקצועי ועוד), מפורטים כל תנאי הזכאות לקבלת המענק, ובין היתר, ישנה התייחסות לעובדה שקבלת המענק מותנית בכך שהכנסת בן הזוג אינה עולה על תקרה מסוימת. חשוב להדגיש כי במכתבים שנשלחו לציבור שהוגדר כפוטנציאלי לקבלת המענק, עד לשנת המס


2013, המכתב כלל התייחסות לתנאי הזכאות. בעקבות פניות שהתקבלו מצוות המחקר של בנק ישראל וגופים נוספים, על כך שהמכתב רשמי מדי וכולל פירוט יתר של הוראות החוק, הגורם לאזרחים להירתע מהגשת התביעה, הוחלט לשנות את נוסח המכתב כך שיהיה ידידותי יותר וללא יכלול את התנאים לקבלת מענק.  הניסוח החדש הוכיח את עצמו והעלה את שיעור מגישי התביעות, מתוך אלה שקיבלו את המכתבים, בצורה משמעותית ביותר. באופן טבעי ובהתאם לייעוץ המקצועי של לשכת הפרסום הממשלתית,  לא ניתן לכלול בפרסומות קצרות ברדיו  ובטלוויזיה את מכלול התנאים לזכאות.  הפרסומים הללו מפנים את הציבור למידע המפורט המפורסם בעלוני המידע באתר הרשות.   באתר האינטרנט וביישומים  השונים  הפועלים במסגרתו  (הסימולאטור, היישום לבדיקת זכאות), מפורטים כל תנאי הזכאות לקבלת המענק, ושם, בין היתר, ישנה התייחסות ברורה וחוזרת לעובדה שקבלת המענק וסכום המענק מושפעים מהכנסת בן הזוג.


ליקוי


6.         הרשות לא פעלה להנגשה של כל הליך בקשת המענק באתר האינטרנט שלה ובאתר הממשל הזמין. ההסברים להליך אינם מופיעים בכל השפות הרלוונטיות במדינת ישראל (רוסית, ערבית ואמהרית), דבר שיש בו כדי להקשות על כל מגזרי האוכלוסייה להגיש את תביעת המענק באמצעות האינטרנט. מן הראוי שהרשות תפעל ביתר שאת להקל על מבקשי המענק, בין השאר על ידי כך שתאפשר להם החל מהשנה השנייה לתביעתם, להגיש אותה באמצעות האינטרנט, ובכך להקל על התובעים ועל עובדי הרשות.


תגובה
רשות המסים


6.        רשות המסים פועלת ללא לאות מהיום הראשון להפעלת החוק על מנת לצמצם את החיכוך בין האזרחים לרשות. לנגד עיניה של רשות המסים עומד  יישום ותפעול  החוק  באופן פשוט, מהיר, איכותי, יעיל ושירותי ביותר – תוך הטמעת שירות מכוון לקוח.  בנושא זה רשות המסים נקטה מגוון רחב של פעולות, כגון: הגשת תביעות בכ- 700 סניפי וסוכנויות דואר, הפעלת יישומים אינטרנטיים (סימולאטור, בדיקת מצב תביעה לאחר שהוגשה, בדיקת זכאות לקבלת מענק ועוד), הפעלת מוקד מידע טלפוני הנותן מענה במספר  שפות (שהוקם לראשונה ברשות המסים לצורך יישום ותפעול החוק), הפצת עלוני


מידע בשפות בסניפי הדואר ובמשרדי השומה, פרסום עלוני מידע בשפות המופיעים בכל יישומי האינטרנט של רשות המסים וכיוצ"ב. לעניין ההמלצה הספציפית, נבהיר כי הרעיון לפיתוח יישום אינטרנטי שבאמצעותו יוכלו אזרחים החל מהשנה השנייה להגיש תביעות, נבחן על ידינו עוד טרם החלה ביקורת מבקר המדינה, אך הפיתוח נדחה בשל סדרי עדיפויות. הפרויקט הנ"ל נמצא בתוכנית העבודה של חטיבת שירות לקוחות ושע"מ לשנת המס 2016, ובכוונתנו לפעול ליישומו.  מדובר במערכת שנכתבה מתוך מחשבה לשלם למרב הזכאים ולבצע את כל התהליך באופן ממוחשב ואוטומטי ככל הניתן. כמו כן, לצורך מיצוי הזכויות של הזכאים אנחנו שולחים מכתבים לכל הזכאים לפי הכתובת שלהם במשרד הפנים ופותח יישום באינטרנט המאפשר לכל מי שמעוניין לבדוק את זכאותו.  שע"ם פיתח כלים ממוחשבים למעקב אחר התביעה הן באינטרנט והן באמצעות מענה קולי ממוחשב. יישום באינטרנט שמאפשר הגשה למי שכבר הגיש תביעה, היה אמור להיכנס  לתכנית עבודה השנה אך בשל סדרי עדיפויות נדחה.  לגבי הנגשת היישום לשפות, תורגמו כל החוזרים לשלוש שפות והם נגישים באתר האינטרנט. בעת הגשת התביעות בבנק הדואר מתבצעות בדיקות וולידיות של חשבון בנק ומוזנים הנתונים שהתובע מוסר לגבי מספר מעבידים. בדוח נכתב שלו הבקשה הייתה מתבצעת באינטרנט היו נמנעים השגויים. לא אמור להיות הבדל מכיוון ששתי הבדיקות ממוחשבות. בבנק הדואר שיפרו את הבדיקות שלהם בעקבות פניות שלנו. מעבר לכך כל השגויים טופלו במהירות ובמסירות על ידי עובדי יחידת הבצוע בשע"ם.


ליקוי


7.         במקרים רבים מתעכב הטיפול בתביעת המענק בשל אי-הגשה במועד של דיווח השכר של המעסיק או בשל סיבות טכניות כגון שגיאה בהזנת פרטי הנישום, שבשלה לא ניתן לאתר את תובע המענק בדיווחי המעסיק. 4. על הרשות לפעול להעלאת שיעור הדיווח התקין של דוחות השכר של המעסיקים. בכך יגדל בשיעור ניכר מספר המענקים המועברים לזכאים במועדים הקבועים בחוק. כמו כן, על הרשות להגדיר לחטיבת שירות הלקוחות שלה יעדים ברורים להעלאת שיעור המיצוי  של הזכות לקבלת מענק בקרב אוכלוסיות שבהן שיעור המיצוי נמוך, וזאת בין היתר על ידי שיפור ההנגשה של טופסי התביעה באמצעות האינטרנט ובאמצעות תרגומם של הטפסים לכמה שפות.


תגובה
רשות המסים




7.        אי הגשת דו"ח הניכויים על ידי המעביד אינו מונע תשלום מענק לתובע הזכאי על פי החוק.
אחד התנאים לקבלת המענק הינו הגשת דוח ניכויים על  ידי המעביד. יחד עם זאת, על מנת שמגישי תביעות לא יפגעו מכך שמעבידים לא הגישו דוחות ניכויים כאמור, רשות המסים פונה באופן יזום לאותם מגישי תביעה להשלמת המסמכים החסרים (הגשת טופס 106), לצורך בדיקת זכאות לקבלת מענק.


ליקוי


8.         חוק מענק העבודה נועד לספק מענה, ולו חלקי, לאנשים שנקלטו בשוק העבודה ואינם מצליחים להיחלץ ממעגל העוני; הוא נועד לסייע לאוכלוסיות חלשות שמחסומים של שפה ושל תרבות, רתיעה מחיכוך עם הרשויות ועוד מקשים עליהם לקבל הדרכה ומידע רלוונטי שעשויים לסייע להן במימוש זכויותיהן. שיעורי המיצוי של הזכאות למענק אינם מספקים, שכן כשליש מהזכאים אינם מקבלים את המענק. מאחר שהעובדים ברמות השכר הנמוכות מצויים בחלקם מתחת לסף ההכנסה החייבת במס הכנסה, הם אינם נהנים מההפחתות בשיעורי המס הישיר שמובילה הממשלה. יישומו המלא של חוק המענק, אשר במסגרתו משלמת הממשלה מענק מס לעובדים במקום לגבות אותו מהם, יאפשר גם לאוכלוסיות חלשות יחסית ליהנות מפירות הצמיחה ומהחוסן הכלכלי של המשק.


ליקוי


9.         על הרשות לשפר את היערכותה ולייעל את התנהלותה בקשר ליישום החוק. בחינה כזו תוכל ללמד על התועלת שתצמח לאוכלוסיות היעד ולכלל המשק עם יישום תכנית המענק, שהיקף התשלומים בה עומד על כמיליארד ש"ח בשנה.


ליקוי


10.         הנתונים המשקפים את מיצוי הזכאות למענק, הגם שהם מעידים על שיפור ניכר בשיעורי מיצוי הזכאות מאז הוחל החוק לראשונה בכל הארץ בשנת 2011 - עדיין אינם מספקים, ועל הרשות להמשיך ולשפר את הטיפול ביישום החוק.




תגובה
רשות המסים


8-10.        תכנית "מענק עבודה" פעלה בתחולה ארצית מלאה משנת 2011 ואילך ומנתוני מחקר שערך בנק ישראל עולה כי שיעור המיצוי בישראל עומד על 64% ו-66% לשנים 2012 ו-2013, בהתאמה. שיעורים אלה גבוהים בהשוואה למדינות אחרות בעולם בהם מופעלת תוכנית דומה.
לאור חדשנותה של התוכנית, רשות המסים פועלת מאז כניסת החוק לתוקף לפני 8 שנים, בדרכים שונות ומגוונות בכדי שהחוק יוטמע באופן המיטבי ביותר, תוך יצירת סביבת עבודה נוחה עם מינימום בירוקרטיה, והגברת המודעות של האזרחים לזכויות המגיעות להם על פי החוק, כפי שיפורט להלן:
הגשת תביעות באמצעות סניפי הדואר - בשל העובדה שקהל היעד הזכאי לקבלת "מענק עבודה" נמנה על אוכלוסיה חלשה, בעלת נתונים סוציו אקונומיים נמוכים (עובדים קשיי יום, עולים חדשים וכו') ושאינה מיוצגת, השאיפה הייתה שתהליך הגשת התביעה לקבלת המענק יהיה מהיר (מסירת פרטים מינימאליים) ופשוט (ללא צורך בהגשת מסמכים), שירותי (ללא צורך בהגעה למשרדי השומה), נוח (פריסה רחבה ביותר של סניפי הדואר, בהשוואה ל- 26 משרדי שומה, בימים ושעות פעילות נוחים) ועוד. רשות המסים השקיעה מאמצים רבים ותקציבים גדולים על מנת לפתח מערכות, יישומים ושאילתות מחשב התומכות בכל הנושאים המקצועיים והתפעולים.   ייעול תהליך קליטת דוחות 856/126 - תנאי מרכזי לתשלום מענק עבודה הוא מידע מלא ואמין על הכנסות מגיש התביעה בידי רשות המסים. לשם כך, הרשות נקטה במספר פעולות לשיפור וייעול תהליך קליטת הדוחות, כך שהדוחות ייקלטו באופן המיטבי ביותר ובהקדם האפשרי. הדרכת והכשרת עובדי רשות המסים והוצאת הוראות ביצוע וחוזרים מקצועיים  מיד לאחר חקיקת החוק רשות המסים נערכה להכנת חוזרים מקצועיים (חוזר מקצועי 4/2008  ותוספת מס' 1 לחוזר) והוראות ביצוע (הוראת ביצוע 10/2008 ו- 10/2010) לעובדים במכלול התפקידים העוסקים ביישום החוק. כמו כן, בוצעו הדרכות מסודרות והתקיימו מעת לעת ימי עיון וכל זאת על מנת להכשיר ולספק את הידע  הנדרש לעובדי רשות המסים, על מנת שיוכלו לספק שירות מקצועי, יעיל, אמין ואיכותי.
להלן רשימה מייצגת של פעילויות שהרשות נקטה להגברת המודעות


של האזרחים לחוק:
קמפיין הסברה– במהלך כל השנים נערך קמפיין פרסומי ברדיו ובעיתונות הכתובה. הפרסום נעשה בשפות שונות, תוך מתן תשומת לב לקהלי היעד השונים והמגוונים -  מעוטי הכנסות, עולים חדשים, בני מעוטים וכיוצ"ב.
עלוני מידע– רשות המסים הפיקה עלוני מידע בשפות שונות (עברית, ערבית, רוסית ואמהרית), אשר הופצו במשרדי השומה, בסניפי דואר נבחרים, באתר האינטרנט של רשות המסים, משרד האוצר ועוד.
מרכז מידע טלפוני– עם תחילת יישום החוק רשות המסים הקימה מרכז מידע טלפוני שבאמצעותו כל אזרח יכול לקבל מידע ולבדוק את עמידתו בתנאי הזכאות, לקבל פרטים אודות הבקשה שהגיש וכיוצ"ב.   
פרסום באינטרנט –  באתר רשות המסים באינטרנט מרוכז מידע כולל על התוכנית. כמו כן, ישנם יישומים כמו: "סימולאטור" – לבדיקת סכום המענק המגיע ויישום לבדיקת "סטאטוס הטיפול בבקשה" וסימולאטור שבאמצעותו ניתן לברר האם האזרח זכאי או לא זכאי לקבלת המענק, סכום המענק והכוונת האזרח לצורך מימוש זכאותו.
שיתופי פעולה – רשות המסים יזמה לאורך שנות הפעלת התוכנית שיתופי פעולה עם גופים שונים כגון: משרדי ממשלה, שירות התעסוקה, משרד הקליטה והעלייה ומשרד הכלכלה, שמטרתם להגביר את המודעות של האזרחים לתוכנית.
דיוור ישיר – בנוסף לכל האמור לעיל, מיום הפעלת החוק, רשות המסים שולחת מכתב לכל עובד בדבר זכאותו לקבלת המענק (ע"פ הרישומים שבידי רשות המסים), ומזמינה אותו להגיש תביעה לקבלת המענק.






משרד הכלכלה
ליקויים בפעולות הסיוע ליצואנים
הגופים המבוקרים: משרד החקלאות ופיתוח הכפר, משרד החוץ, משרד המשפטים, משרד הבריאות, משרד האוצר, משרד ראש הממשלה, מכון התקנים, מכון ייצוא, משרד התקשורת, אשרא.


כללי
התאחדות התעשיינים


התאחדות התעשיינים הינו הארגון היציג והבלעדי של כלל מגזרי התעשייה בישראל.  המבקר מתייחס לחשיבותו של היצוא, לשינויים שחלו בשנים האחרונות בתמונת היצוא ובצמיחה וסוקר את כלי הסיוע. התאחדות התעשיינים מברכת על הביקורת, אשר מצביעה על ההכרה בחשיבות מגזר היצואנים לכלכלה ולחברה בישראל. יחד עם זאת, בדוח מספר הנחות בסיס שההתאחדות חולקת עליהן אשר בעטיין מוצגות המלצות אשר עשויות לגרום לנזק בלתי הפיך ביכולתו של המכון לעמוד במשימות עמן הוא נדרש להתמודד בבואו לסייע לקהילת היצואנים.   מכון היצוא היה ועודנו בשר מבשרם של היצואנים. המכון הינו נקודת מפגש של אתגרים   המובאים על ידי היצואנים ואשר דרכו מוצפים מעלה אל הממשלה, וזאת על מנת לייצר כלי סיוע. מכון היצוא חייב לשמור על עצמאותו ועל יכולתו לפעול בצמוד לצרכי היצואנים – הם ורק הם עושים יצוא והם ורק הם מסכנים את הונם ואת מעמדם לשם הצלחתם העסקית.  ההתאחדות בדיעה כי הצעתו של המבקר שמשרד הכלכלה יגדיר יעדים למכון, אינה נכונה. את היעדים צריכים לקבוע במשותף היצואנים (הצורכים את שירותי המכון והמשלמים עבורם) והנהלת המכון. כל אלו באים לידי ביטוי במועצת המנהלים של המכון ובהנהלות הציבוריות – כך מקובל בעולם הרחב וכך צריך להיות אף בארץ. ההתאחדות קובעת כי הגיעה העת  להסדיר את מעמדו של מכון הייצוא באופן אשר יבטיח את תיקצובו ואת מעמדו. ההתאחדות פונה לוועדה לביקורת המדינה לעסוק בנושא – השבת המשק הישראלי לפסי צמיחה וזאת על ידי עידוד היצוא. הנתונים שבידי התאחדות התעשיינים  מצביעים על ירידה חדה ודרמטית בסך התמיכות הממשלתיות לעידוד היצוא. תופעה אשר נמצאת במגמה הפוכה לחלוטין ממרבית המדינות


המפותחות בעולם. היצוא הישראלי  המושך את כלכלת ישראל , זקוק למכון יצוא חזק בעל אופק ברור, אשר פועל בתקציב מספק ותוך שמירה על עצמאותו כארגונם של היצואנים.


ליקוי


1.         מכון היצוא ומכון התקנים לא קבעו מדדים לבחינת יעילותם של כל כלי הסיוע שהם נותנים. לשלושה מארבעת כלי הסיוע במשרד הכלכלה נקבעו מדדים כלליים ולא מדויקים. רק כשליש מהיצואנים המשתתפים בפעילות של מכון היצוא משיבים על משוב או נוכחים בפגישת סיכום שמתקיימת לאחריה; מכון התקנים אינו מקיים כלל משוב באמצעות משוב שהוא מפיץ בקרב היצואנים על השירות שקיבלו ממרכז הסיוע ליצואנים שבו.


תגובה
מכון התקנים
1.        מכון התקנים הישראלי (להלן מת"י) מקבל את המלצת הביקורת וידאג לקבלת משוב בכתב מלקוחותיו בתחום היצוא. מת"י תכנן לבצע את המשוב לאחר גמר שלב הפיילוט שמתוכנן לסוף 2015 . הפיילוט מסייע למת"י לקבוע את השירותים המתבקשים על ידי התעשייה ואשר יינתנו על ידי המרכז בנושא. בשנת 2016 כחלק מהפעילות השגרתית יפעל מת"י לשליחת וקבלת המשובים וניתוחם .


תגובה
מכון ייצוא


1.        המכון פועל לקבלת משוב בכתב ובע"פ על כל פעילותיו כגון: משלחות, תערוכות, הדרכות ועוד. הנתונים המצוינים מתארים את המצב לאשורו בפעילות התערוכות של המכון, פעילות מרכזית וחשובה. יחד עם זאת המכון מציין  שבפעילות זו לוקחים חלק מאות משתתפים, בעוד שבפעילויות נוספות לוקחים חלק אלפים נוספים כאשר גם בפעילויות אלו נערכים משובים סדורים. מעבר למשובים המקוונים והתחקירים, עורך המכון מידי שנה סקר שביעות רצון לקוחות אשר בוחן את מכלול פעילות המכון ולאו דווקא פעילות ספציפית.  אין המכון יכול לאלץ יצואן או משתתף לקחת חלק בתהליכי הבדיקה הפנימית, ואכן, ישנה ציפייה למספר משתתפים גדול יותר בתחקירים הפיסיים שהמשרד עורך.   מעבר לאמור, המכון בודק בימים אלו (ספטמבר 2015) מהלך של בחינה חיצונית של  תהליכי הבקרה הפנימיים. המכון צופה לסיים המהלך עד לתום שנת 2015.


ליקוי


2.         ההתקשרות בין משרד הכלכלה למכון לשם רכישת שירותי יצוא היא בהיקף כולל של עשרות מיליוני שקלים בשנה ונעשית זה עשרות שנים ללא מכרז (ובשנים האחרונות - בפטור ממכרז). משרד הכלכלה לא עשה במשך השנים תמחור של השירותים שהוא מקבל. זאת ועוד, תכנית העבודה של המכון, שבה מפורטים השירותים שיספק למשרד הכלכלה, אמורה להיות נספח להסכם ההתקשרות, אך היא לא צורפה לו בעת החתימה. משרד הכלכלה מעביר למכון בכל שנה תשלום קבוע פחות או יותר בגין ההתקשרות ביניהם, לכאורה ללא תלות בשירותים שהוא מקבל.


ליקוי


3.         משרדי ממשלה שונים מקבלים שירותים מהמכון, וזאת ללא התקשרות חוזית עמו ולרוב ללא תשלום. המשרדים מסתמכים לכאורה על התקציב שמעביר משרד הכלכלה למכון, אך סוגיה זו לא הוסדרה בהתקשרות בין משרד הכלכלה למכון.


תגובה
משרד החקלאות ופיתוח הכפר


3.        המשרד מבצע התקשרות ישירה מול המכון ולא מקבל שירותים ללא התקשרות חוזית (למשל, במקרה של אירוע "היין בפריז", תערוכת אגריטך, תערוכת פרוטולוגיסטיקה).


תגובה
משרד הכלכלה


3.        משרד הכלכלה יבחן את הנושא מול מכון היצוא לקראת החתימה על ההסכם לשנת העבודה 2016.


ליקוי


4.         אף שהמדינה מתקצבת את רוב פעילות המכון, התשלום שגובה המכון עבור רוב פעילויותיו הוא דיפרנציאלי, בהתאם לתקנון המכון, וחבר מכון משלם פחות ממי שאינו חבר מכון.




ליקוי


5.         אף שהמדינה מממנת את רוב תקציבו של המכון, במועצת המנהלים שלו שלושה נציגי ממשלה בלבד (ממשרדי  הכלכלה והאוצר) מתוך הרכב של 13 חברים, ויו"ר מועצת המנהלים אינו אחד מנציגי הממשלה. אחד מנציגי משרד הכלכלה אף אינו משתתף כלל בדיוני מועצת המנהלים. למשרד החוץ אין נציגות במועצה, אף שסחר חוץ הוא אחד מנושאי הליבה של המשרד.


ליקוי


6.         מנכ"ל המכון ובעלי תפקידים נוספים (להלן - נושאי המשרה) הם מוזמנים קבועים, זה 20 שנה, לדיוני ועדת הביקורת של המכון. נושאי המשרה מקבלים מראש את רשימת הנושאים שיהיו על סדר היום של ועדת הביקורת ואת החומר הרלוונטי לדיונים, נוכחים בדיונים ובעת קבלת החלטות הוועדה. התנהלות זו אינה עולה בקנה אחד עם חוק העמותות, התש"ם-1980 (להלן  - חוק העמותות).


ליקוי


7.         מטבע הדברים, מפעם לפעם המכון עלול להימצא בניגודי עניינים בגלל מעמדו כשותף לגיבוש מדיניות הממשלה ויישומה מחד גיסא, ותפקידו כמייצג את ציבור היצואנים מאידך גיסא. למרות זאת, לעובדי המכון אין כללי אתיקה כתובים בדבר התנהגות בעבודה עם יצואנים (בניגוד לנספחים המסחריים, למשל) ואין כללי צינון החלים עליהם לאחר פרישתם מהמכון


ליקוי


8.         רק בינואר 2015 החלה חברת ביטוח סיכוני סחר חוץ פרטית לתת ביטוח ערבות למכרז, ביטוח ערבות ביצוע וביטוח ערבות ליצואן ישראלי בחו"ל. באותו זמן החלה גם אשרא להכין מודל פנימי למוצרים מעין אלה. עד מועד סיום הביקורת לא הושקו המוצרים החדשים.


ליקוי


9.         במועד סיום הביקורת לא היו קיימים מוצרים ביטוחיים המיועדים לסוגי עסקאות ייחודיים, כגון עסקאות BOT


ליקוי


10.         על אף הסיוע שמעניקים משרד הכלכלה והמכון, ליצואנים חסרים ייעוץ


להגשת הצעות למכרזים בין-לאומיים והכנה להתמודדות במכרזים אלה וכן ליווי עסקי בצעדיהם הראשונים בשוק היעד. כמו כן, למרות העבודה המשותפת ורבת השנים של משרד הכלכלה ומכון היצוא, אין נהלים כתובים למישק העבודה בנושא זה בין שני הגופים. על משרד הכלכלה, מכון היצוא, מכון התקנים ואשרא לחלוק מידע ולעבוד בתיאום רב יותר זה עם זה כדי להגביר את מודעות היצואנים למכרזים בין-לאומיים, לתת ערכת כלים טובה ושלמה יותר לציבור זה, להפחית את חסמי היצוא ולפתור סוגיות שטרם טופלו בצורה משביעת רצון.


תגובה
מכון ייצוא


10.        המכון פועל להעלאת המודעות וכן בסיוע ליצואנים בכל הקשור בהתמודדות על מכרזים בינ"ל.  המכון יפעל, בשיתוף משרד הכללה ליישום המלצת הביקורת .


תגובה
משרד הכלכלה


10.        משרד הכלכלה מבהיר כי קיים תיאום ושיתוף פעולה בין כלל הגופים. א. מנהל מינהל סחר חוץ עומד בראש פורום של כלל הגופים העוסקים ביצוא וסחר בינ"ל וביניהם מכון היצוא, אשרא, מתימו"פ, היחידה לקידום השקעות ושת"פ בינ"ל, התאחדות התעשיינים, איגוד לשכות המסחר. הפורום נפגש באופן קבוע מדי רבעון ומשתתפים בו נציגים בכירים של הגופים והארגונים הנ"ל. במסגרת הפורום דנים בכלל הנושאים העומדים על סדר היום של היצוא, רעיונות לשיתוף פעולה, עדכונים שוטפים ועוד. סיכומי הישיבות מתועדים ונשלחים לכלל המשתתפים. ב. סגן מנהל המינהל לסחר חוץ הינו חבר בוועדה המייעצת באשרא, אשר ממליצה על אישור ביטוח עסקאות. נוכחות נציג בכיר מהמינהל מיועדת לוודא כי יעדי הממשלה משולבים היטב בפעילות אשרא. בנוסף, המינהל בנה מודל תומך החלטה שמשלב את כלל יעדי הממשלה (מדינות יעד, יצואנים מתחילים, פריפריה וכד') בעת מתן המלצה לגבי העסקאות המגיעות לוועדה. ג. מנהל מינהל סחר חוץ הציג בפורום הנזכר לעיל את יעדי הממשלה לשנת 2015 על מנת לוודא כי הארגונים והגופים מכירים ומודעים ליעדים וכדי להגביר את התיאום ושיתוף הפעולה בין כלל הגופים להשגת היעדים. ד. משרד הכלכלה מקבל את הערות הביקורת לגבי מכון התקנים ויזמין את נציג מכון התקנים להשתתף בפורום הנ"ל. כמו כן בכוונת המשרד להתייחס לנושא הגברת התיאום ושיתוף הפעולה עם המכון


במסגרת תוכנית העבודה לשנת 2016.


ליקוי


11.         ב-2013 כ-500 חברות בלבד ייצאו בהיקף של יותר מ-10 מיליון דולר לשנה והן חלשו על כ-85% מהיצוא במשק. 14 חברות מתוך ה-500 חלשו לבדן על כ-35% מהיצוא. הצוות הייעודי לקידום היצוא הציב בפברואר 2013 יעד של הכפלת מספר החברות המייצאות בהיקף ניכר (יותר מ-10 מיליון דולר בשנה) מכ-500 לכ-1,000 חברות. התכניות שהוכנו עד מועד סיום הביקורת להגשמת היעד אינן מספקות.


ליקוי


12.         במועד סיום הביקורת מכון היצוא שימש כתובת חשובה ליצואנים קטנים וליצואנים מתחילים. יצואנים אלה פונים בעיקר למנהלי הענפים הרלוונטיים להם וכן למרכז יצואנים מתחילים וקטנים במכון (להלן - המרכז). המרכז מונה שני עובדים בלבד, ותקציבו לשנת 2014 היה כחצי מיליון ש"ח. לשם השוואה, תקציב המכון כולו היה כ-80 מיליון ש"ח. כמו כן, אין נוהל סדור למימון השתתפותם של יצואנים קטנים במשלחות עסקיות (ממלכתיות או ענפיות) לחו"ל. חשיבותן של משלחות אלו ליצואנים גדולה ועלותן גבוהה למדיי. נוסף על כך, משרד הכלכלה והמכון טרם סיימו לפתח כלי סיוע ייחודיים ליצואנים קטנים. זאת ועוד, מרכז יצואנים מתחילים וקטנים במכון היצוא מפורסם בצורה מזערית


תגובה
מכון ייצוא


12.        הרוב המוחלט של לקוחות המכון הינם יצואנים קטנים ומתחילים ולכן אין לראות במרכז ליצואנים קטנים את ליבת הטיפול בציבור זה.  המרכז ליצואנים קטנים ומתחילים הנו גוף מטה העומד מאחורי הטיפול בציבור חשוב זה. מי שמטפל בהם בפועל הם מנהלי הענפים הרלוונטיים, המכירים את צרכיהם ואת הלקוחות הפוטנציאליים אליהם הם מכוונים. מנהלי הענפים נותנים ליצואנים אלו שירות בכל עת. המכון אינו מוצא כל צורך לעגן בנוהל מיוחד את עניין הסבסוד דווקא למשלחות עבור יצואנים קטנים.


ליקוי


13.         על משרד הכלכלה לקבוע יעדים לפעילויות המכון ולגזור מהם מדדים


ברורים לבחינת הפעילויות בפועל. על משרדי הכלכלה והאוצר לבחון את האפשרות לפצל את השירותים שהמכון מספק, לתמחר אותם ולנסות להוזילם בהליך תחרותי ושוויוני. על המכון לתקן את הליקויים שנמצאו בסדרי המינהל שלו.  
ליקוי


14.         משרד מבקר המדינה מעיר כי נוכח העובדה שהביקורת מצד הרשם נמשכת כבר זמן מה, מן הראוי שרשם החברות יפרסם את הדוח בהקדם האפשרי, וזאת לאחר שייבדקו טענות המכון ותמוצה זכות הטיעון שלו.


תגובה
משרד המשפטים


14.        ביקורת העומק מטעם רשם העמותות נמצאת בימים אלו בשלביה הסופיים, ודוח הביקורת יפורסם במהלך חודש אוקטובר 2015.


תגובה
משרד הכלכלה


14.        נושא זה יקבל התייחסות בתכנית העבודה של המשרד לשנת 2016.


ליקוי


15.         לדעת משרד מבקר המדינה, על אשרא ומשרד האוצר לפעול להפחתת חסמים הניצבים לפני יצואנים: לסיים את פיתוחם של ביטוחי ערבויות למכרזים ולשקול את פיתוחם של מוצרים ביטוחיים נוספים שיש להם צורך בשוק. זאת ועוד, על גופים אלו לפעול להתאמת השוק לצורכי היצואנים: למנוע חפיפות שאינן מועילות ליצואנים, ומנגד - להוסיף מוצרים ביטוחיים חסרים.


תגובה
אשרא


15.        החשבת הכללית במשרד האוצר אישרה לאחרונה לחברה להוסיף מוצר ביטוחי חדש, שענייני ביטוח ערבויות. אשרא פועלת להכנסת המוצר החדש לסל המוצרים שלה בשבועות הקרובים.




ליקוי


16.         בתשובה שמסרה התאחדות התעשיינים למשרד מבקר המדינה באפריל 2015 (להלן - תשובת התאחדות התעשיינים) נאמר כי תכנית "כסף חכם" היא כלי הסיוע המתאים והמבוקש ביותר מארבעת כלי הסיוע משום שהיא מאפשרת ליצואנים לפרוץ החוצה ולייצא לכל מדינה ללא תלות בקיומו של פרויקט, מכרז וכד'. עם זאת, התכנית מתוקצבת בסכום זעום ביותר ויש צורך להגדילו.


תגובה
משרד האוצר


16.        תכנית "כסף חכם" הינה תכנית חדשה אשר תוקצבה בסכום של 50 מלש"ח לשנים 2015-2014, ועתידה להיות מתוקצבת בהיקף דומה גם בשנת 2016. התכנית עברה, ועודנה עוברת, שינויים על מנת לייעל ולשפר את מנגנון ההקצאה. לאור זאת, יש מקום לבחון את אפקטיביות הכלי, לרבות תוצאותיו לעומת כלים אחרים, בטרם יעשו שינויים נוספים בהיקף התקצוב. באשר לטענת התאחדות התעשיינים כי מדובר ב"סכום זעום", הרי שזו אינה נכונה, היות ומדובר בסכום משמעותי בהשוואה לכלי סיוע אחרים בתחום.


ליקוי


17.         משרד מבקר המדינה מעיר למכון ולמשרד הכלכלה כי עליהם לקבוע במשותף כללי אתיקה וכללי צינון מתאימים לעובדי המכון.


תגובה
מכון ייצוא


17.        לעובדי המכון, ההנהלה והעובדים סט ברור וידוע של חזון ערכים ומטרות. עובדי המכון פועלים על פי סט זה, וכל סטייה מדרך זו מטופלת בחומרה על ידי הממונים.  לעניין תקופת הצינון המכון מציין שעובדי המכון ברובם הינם צעירים בתחילת דרכם המקצועית. עובדים אלו משתכרים שכר נמוך ביותר ומטבע הדברים לא ניתן להכיל עליהם תקופות צינון בדומה לבעלי תפקידים בשירות הציבורי. הנהלת המכון מודעת לכך שרובם של עובדי המכון הצעירים, יעזבו לאחר תקופת


עבודה בת 3-4 שנים, אולם אין הדבר מצדיק שינוי מדיניות.
ליקוי


18.         לדעת משרד מבקר המדינה, על משרד הכלכלה לבחון בשיתוף עם המכון את הרכב מועצת המנהלים של המכון, לרבות את מספר נציגי הממשלה ואת הצורך בנציגות של משרד החוץ גם במועצת המנהלים. מן הראוי כי למדינה תהיה נציגות גדולה יותר בגוף שהיא מממנת את רוב תקציבו.
תגובה
משרד החוץ


18.        משרד החוץ מייחס חשיבות רבה לקידום קשרי הכלכלה הבינלאומיים בכדי להגביר את חוסנה הלאומי הכלכלי והמדיני של מדינת  ישראל. שנית, מערך משרד החוץ העוסק בנושאים כלכליים בחו"ל גדול פי שניים ויותר ממערך הנספחים של מנהל סחר חוץ. גם בנציגויות בהן מצוי נספח, הרי שבהתאם להנחיה שהתקבלה לאחרונה במנהל סחר חוץ, על הנספחים לבנות את תכנית העבודה שלהם בשיתוף עם השגריר. יודגש כי נוכחות סמלית בלבד של נציג משרד החוץ במועצת מכון היצוא (שאינה הגוף המשפיע על פעילות המכון), אינה מייצגת באופן מתאים את מעורבותו העמוקה של משרד החוץ – הן בעיצוב מדיניות סחר החוץ של ישראל, והן בהוצאתה לפועל של אותה מדיניות בשטח .


ליקוי


19.         משרד מבקר המדינה מעיר למשרד הכלכלה כי עליו לעגן בנהלים את העברת מסמך המדיניות למכון, את גיבוש תכנית העבודה המשותפת למינהל ולמכון ואת הצגתה לפני הגורמים הרלוונטיים ובהם משרד החוץ.


תגובה
משרד הכלכלה


19.        נהלי העבודה מול המכון, כולל פירוט מדיניות סחר החוץ של מדינת ישראל, מעוגנים בשני מסמכים רשמיים של מינהל סחר חוץ במשרד הכלכלה. הראשון הוא מסמך "קווים מנחים לתכנון תכנית העבודה של מכון הייצוא" אשר יוצא מדי שנה למכון. המסמך השני הוא נהלים


שעוסקים בחלוקת התפקידים בין מינהל סחר חוץ למכון היצוא. שני מסמכים אלו מעגנים באופן ברור את מדיניות סחר החוץ כמו את חלוקת התפקידים הברורה בין מכון היצוא לבין מינהל סחר חוץ, תוך פירוט הפעילויות השונות המשותפות לשני הגופים.  בנוגע לשיתוף השותפים לפעילות סחר חוץ, וביניהם משרד החוץ, הרי שתכנית העבודה המשותפת למינהל ולמכון היצוא מוצגת מזה שנים לשותפים לעשייה דוגמת אשרא, המטה לקידום השקעות ומתימו"פ במהלך כנסי הנספחים של משרד הכלכלה. יתרה מכך, במכתבו השנתי של מנהל מינהל סחר חוץ, המתווה את תהליך בניית תוכנית העבודה השנתית, מונחים הנספחים המסחריים לעדכן ולשתף את ראש הנציגות, נציג משרד החוץ,  בתוכנית העבודה.  זאת ועוד, בשנת 2015, ביוזמת מינהל סחר חוץ, צפוי להתקיים כנס מקבלי החלטות אשר יהווה מקום מפגש לכלל שותפי העשייה של מינהל סחר חוץ כולל משרד החוץ שמטרתו לדון בנושאים הנמצאים על סדר היום בתוכנית העבודה כמו גם להציג את עיקרי התוכנית לכלל השותפים.


תגובה
משרד החוץ


19.        שותפות בעיצוב תוכניות העבודה של מכון היצוא - אכן לראשונה ב-2014 נחשף משרד החוץ לתוכנית העבודה של המכון. הדבר טרם עוגן בנוהל. משרד החוץ מבקש כי הנוהל יוסדר במועד קרוב בכדי שנציגיו יוכלו לקחת חלק פעיל בתהליך עיצוב תכנית העבודה של המכון..


ליקוי


20.         משרד מבקר המדינה מעיר כי על משרד הכלכלה להסדיר עם המכון את הסוגיה של קבלת שירותים ללא חוזה וללא תמורה כספית; גם יתר משרדי הממשלה המקבלים שירותים מהמכון צריכים להסדיר את קבלת השירותים ממנו, בלי לפגוע בציבור היצואנים. זאת מטעמי יעילות, חיסכון ושקיפות.


תגובה
משרד החוץ


20.        התקשרויות עם מכון היצוא -  יודגש כי משרד החוץ מספק שירותים לציבור היצואנים באמצעות שיתוף הפעולה עם מכון היצוא.  משרד


החוץ, באמצעות נציגיו ברחבי העולם, לא "מקבל שירותים" אלא מספק שירותים לציבור היצואנים, תוך שימוש באמצעים שמעמידים מכון היצוא ומינהל סחר חוץ במשרד הכלכלה.  המשרד רואה בשיטת העבודה לאיתור נציגי חברות ישראליות כמשתתפים בסמינרים למפגש עם משלחות זרות המבקרות בישראל או בהשתתפותם במשלחות אנשי עסקים היוצאת לחו"ל באמצעות מכון היצוא, כאפשרות נאותה לפעולה בשקיפות ובשוויון לטובת כל היצואנים. המשרד מאפשר בכך למכון היצוא לשרת באופן מיטבי את קהל חברי המכון.  זאת ועוד, משלחות אנשי העסקים היוצאות לחו"ל מטעם המכון זוכות לטיפול של הדיפלומטים בנציגויות השונות, החל מתאום הביקור אל מול הרשויות המקומיות וכלה בארגון הסמינרים והמפגשים עם אנשי עסקים במדינות השונות. המדובר בשירות עליו גובה מכון היצוא תשלום מחברי המשלחת, אך יודגש כי המכון מקבל למעשה את אותו שירות מנציגויות ישראל – ולמעשה ממשרד החוץ – ללא כל תמורה. יצויין עוד כי מידע אודות הזדמנויות עסקיות מגיע מנציגויות רבות (בהן אין נספח מסחרי של משרד הכלכלה) למכון היצוא, לטובת היצואנים חברי המכון.








משרד הכלכלה
הטיפול בעסקים קטנים ובינוניים
הגופים המבוקרים: משרד הכלכלה – הסוכנות לעסקים קטנים ובינוניים, משרד האוצר.


ליקוי


1.         ביולי 2011 החליטה הממשלה להגדיל את חלקם של העסקים הקטנים והבינוניים ברכש הממשלתי באמצעות הגברת שילובם במכרזים הממשלתיים לרכישת שירותים. לשם כך קבע החשכ"ל בשנת 2013 הוראות לביצוע הליכי בקרה ודיווח על מצב שילוב עסקים קטנים ובינוניים במכרזים כאמור. נמצא כי מינהל הרכש הממשלתי שבמשרד האוצר (להלן - מינהל הרכש) אינו עושה בקרה על ועדות המכרזים המשרדיות כדי לבחון האם הן פועלות בהתאם להוראות החשכ"ל.


ליקוי


2.         מאוגוסט 2014 הסוכנות בוחנת בכל שבוע, באמצעות חברה המספקת לה שירותי בקרה, את המכרזים שמפרסמים משרדי ממשלה באתרי האינטרנט שלהם כדי לאתר בהם חסמים המונעים מעסקים קטנים ובינוניים להגיש הצעות למכרז או מקשים עליהם שלא לצורך. נמצא כי הסוכנות בוחנת רק חלק מהגופים הציבוריים  המפרסמים מכרזים.


ליקוי


3.         קיימים חסמים להשתתפות עסקים קטנים ובינוניים במכרזים: התשלום עבור ההשתתפות במכרז (רכישת מסמכי המכרז), לא מוחזר למשתתפים, ושיעור הערבויות שיש להפקיד כדי להשתתף במכרז. אין כללים לקביעת מחיר סביר להשתתפות במכרז או לקביעת שיעורי הערבות הנדרשת במכרזים. משרד הפנים לא בחן את שיעורי הערבות שרשויות מקומיות דורשות במכרזים. וכך, כאשר עסק קטן או בינוני ניגש לכמה מכרזים מתוך שאיפה לזכות בחלק מהם, הסכומים שהוא מוציא על רכישת מסמכי המכרז ולהפקדת הביטחונות לצורך קבלת הערבויות הם משמעותיים ומכבידים.


תגובה
משרד הבטחון


3.        בשנת 2014 הקטין מנה"ר את עלות התשלום מ-400 ₪ ל-200 ₪. בנוסף, מזה זמן רב שאין תשלום על השתתפות במכרזים עד 30,000 ₪ בשלוחות.  לעניין ביטול גורף של דמי ההשתתפות (למעט במכרזים מיוחדים), עמדת המשרד היא שיש עלויות פרסום בעיתונות שלא יהיה נכון לסופגם.
ליקוי


4.         דחייה במועד קבלת ההכנסות מעבודה או משירות שהעסק מספק לאחר


זכייתו במכרז וההתקשרות עם הגוף הציבורי מאלצת את העסק לממן את הוצאותיו מהמשאבים העומדים לרשותו (הון עצמי, הלוואה, דחיית תשלומים וכד'). דבר זה פוגע בניהול התקין של העסק וביכולתו להתחרות עם עסקים גדולים אשר להם משאבים נוספים. הוראות תכ"ם (תקנון, כספים ומשק) קובעות את פרק הזמן לתשלום חשבונות שהוגשו למשרדי הממשלה (עד 45 יום). אין הוראות מחייבות עבור תאגידים ממשלתיים ורשויות מקומיות.


תגובה
משרד הבטחון


4.        על פי הדין ניתן לגבות תשלום בגין מסמכי המכרז או השתתפות במכרז. להבדיל ממשרדי ממשלה אחרים הגובים תשלום בגין קבלת מסמכי המכרז, הוצאה המוטלת על הספק גם אם לא החליט להשתתף במכרז, הרי שבמשרד הבטחון התשלום הינו רק למי שהחליט להגיש הצעה. משרד הבטחון הפחית התשלום למכרזים רגילים פומביים ל-200 ₪ וזה תשלום שאין מקום להשיבו, גם לפי הדין. עלות ההתעסקות בהחזרת תשלומים תטיל על המערכת פעילות מיותרת שתייקר את התשלום. די בעובדה שרק מגיש ההצעה משלם והדבר לא מנע נגישות למסמכי המכרז.
        משרד הבטחון פעל למען עסקים קטנים ובינוניים בקביעה שכל מכרז שסכום ההצעה בו הנה עד לסך של 15,000 ₪. התשלום מתבצע תוך 30 יום ממועד הגשת החשבונית ולא שוטף + 30 יום כפי שיש בהצעת החוק של משרד הכלכלה.
        משרד הבטחון נוהג לעיתים לפצל התקשרויות, אם זוכה בו ספק חדש, או כדי לאפשר לספקים קטנים ובינוניים לזכות בפלח עבודה המתאים לגודלם.


ליקוי


5.         בשנת 2012 הכין משרד הכלכלה הצעת חוק לעידוד עסקים קטנים ובינוניים בישראל, התשע"ב-2012, בהתאם להחלטת הממשלה. מטרות הצעת החוק היו קידום מגזר העסקים הקטנים והבינוניים, שיפור תנאי עשיית העסקים והיזמות, הגדלת התועלת הכלכלית למשק באמצעות שיפור במצבם של עסקים אלו וקביעת הסמכויות של הסוכנות. בחודשים נובמבר ודצמבר 2013 דנה ועדת הכלכלה של הכנסת בהצעת החוק  והחליטה לא לקדם אותה, מפני שלדעתה הצעת החוק לא הקנתה סמכויות מהותיות לסוכנות. בשנת 2014 שוב ניסה משרד הכלכלה לקדם את הצעת החוק באמצעות פגישות עם גורמים בכנסת ובמשרדי ממשלה, אך ללא הצלחה. מאז לא דנה עוד הכנסת בהצעת החוק, והסוכנות פועלת בלי שמעמדה וסמכויותיה הוסדרו בחוק.


ליקוי


6.         צוות שהקים מנכ"ל משרד הכלכלה בשנת 2012 ובו השתתפו נציגי משרד הביטחון, משרד האוצר, המוסד לביטוח לאומי ומארגונים כלכליים המליץ לפצות בעלי עסקים קטנים עבור חלק מההפסדים הנגרמים להם עקב שירות מילואים, אולם אין הסכמה אילו משרדים יישאו במימון התגמול.




ליקוי


7.         מכרזי החשכ"ל למתן הלוואות מטעם הקרן מיועדים לבנקים בלבד. מלבד הבנקים קיימים מוסדות נוספים בעלי משאבים כספיים העשויים להיות מעוניינים במתן הלוואות לעסקים קטנים ובינוניים, כגון קופות פנסיה, קופות גמל, חברות ביטוח וחברות מימון. מוסדות אלה אינם מקבלים הזדמנות להיות שותפים בקרן. *כדי להגדיל את מקורות המימון להלוואות בקרן, על הסוכנות, משרד הכלכלה והחשכ"ל להרחיב את קהל היעד של המכרזים למימון הלוואות הקרן למוסדות פיננסיים אחרים מלבד הבנקים.


תגובה
משרד הכלכלה


7.        הסוכנות, בשיתוף משרד האוצר, בוחנת ומקדמת יצירת תחרות למנגנון הבנקאי ע"י הכנסת גופים פיננסיים נוספים לתחום האשראי לעסקים קטנים ובינוניים.   לאחרונה פורסם השלב השני במכרז להקמת שתי קרנות פרייבט אקוויטי לתמיכה בעסקים בינוניים, סקטור אשר תורם רבות לתוצר הישראלי ומעסיק עובדים רבים, אך אינו נגיש להון צמיחה (הון המיועד להרחבה או בנייה מחדש של פעילות, כניסה לשווקים חדשים או מימון רכישה משמעותי).  המטרה היא להקים קרנות משותפות למגזר הפרטי ולממשלה, תוך השתתפות המדינה בסיכון כשותף וכמעטפת הגנה לשותפים האחרים. בנוסף, נבחן נושא הקמת קרנות סחירות. הוקמה וועדה בין משרדית בהובלת החשכ"ל והרשות לניירות ערך ובהשתתפות הסוכנות, אשר בוחנת מהם החסמים ומהי ההתערבות הממשלתית הנדרשת כדי לאפשר להקים קרנות אשר יתנו הלוואות (קצרות וארוכות טווח) לעסקים קטנים ובינוניים. קרנות אילו יסחרו בבורסה ויהיו נגישות לציבור הרחב.


ליקוי


8.         רשות החירום הלאומית (להלן - רח"ל) הכינה תרחישי ייחוס לסוגי האסונות שעלולים לפקוד את המדינה, ובהם שרפה, סופה וחבלה. תרחישים אלו יכולים לסייע לעסקים לבחון אילו סוגי אסונות עשויים לפקוד את עסקיהם על פי שכיחותה של כל תופעה באזורם ולהיערך בהתאם. הועלה כי הסוכנות ומשרד הכלכלה אינם מטפלים בהיערכות לאסונות של עסקים שאינם מוגדרים כחיוניים בשעת חירום; הסוכנות אינה מרכזת את המידע המקצועי הרלוונטי הנוגע להיערכות לאסונות באתר האינטרנט שלה, אינה מכינה חומרי הדרכה שיסייעו לעסקים להיערך בהתאם ואף אינה מדריכה עסקים קטנים ובינוניים כיצד להיערך למצבי חירום. כתוצאה מכך עסקים קטנים ובינוניים רבים אינם ערוכים כראוי למצבי חירום ואסונות




תגובה
משרד הכלכלה


8.        הסוכנות נמצאת בעיצומו של מהלך חדש לבניית אתר אינטרנט מתקדם אשר יכיל מידע רב. האתר יוקם בתוך כשנה, במסגרת מהלך כולל של אפיון ופיתוח מערכת מיחשוב חדשה לסוכנות (לאחרונה נבחר ספק


לטובת הנושא). במסגרת האתר החדש שיוקם, תוסיף הסוכנות התייחסות מפורטת גם לנושא ההיערכות לחירום. כמו-כן,  הסוכנות תבחן את הערות המבקר ותתייעץ עם גורמי המקצוע האחראים על נושא החירום במשרד ומחוצה לצורך גיבוש מדיניות כוללת לטיפול בעסקים קטנים ובינוניים בשעת חירום.


ליקוי


9.         על מינהל הרכש להדק את הפיקוח על ועדות מכרזים במשרדי הממשלה כדי לאתר חסמים המקשים על עסקים קטנים ובינוניים את ההשתתפות במכרזים של גופים ציבוריים ולהסיר חסמים אלה. על הסוכנות, בשיתוף משרד הכלכלה, לקבוע כללים שיהיו שוויוניים לכל העסקים, גדולים כקטנים, עד כמה שניתן, לקידום שילובם במכרזים של הרשויות המקומיות.


תגובה
משרד הכלכלה


9.        לסוכנות לעסקים קטנים ובינוניים אין סמכות להנחות את הרשוית המקומיות באשר לאופן ההתקשרות שלהן עם ספקים, ועל כן אינה יכולה לקבוע כללים לשילוב עסקים קטנים במכרזים מקומיים. עם זאת, הסוכנות העלתה את הבעיות הקיימות בפני משרד הפנים, האחראי על פקודת העיריות אשר מסדירה את נושא המכרזים.


ליקוי


10.         על החשכ"ל, בשיתוף משרד הכלכלה, להדק את הפיקוח על הלווים בקרן ההלוואות לעסקים קטנים ובינוניים. כאשר החשכ"ל, משרד הכלכלה וגופי התיאום מזהים לווה העלול להיקלע לקשיים כספיים עליהם לבחון את הצורך להפנותו לייעוץ עסקי או לשימוש בכלי סיוע נוספים.
תגובה
משרד הכלכלה


10.        נחתם סיכום בין משרד הכלכלה והחשכ"ל, לפיו עסק המזוהה כבעייתי על ידי גופי התיאום ו/או יו"ר הוועדה, יקבל מכתב המלצה והפניה לייעוץ ויהיה זכאי ל - 10 שעות ייעוץ מעבר למכסה המקובלת.


ליקוי


11.         מן הראוי שהסוכנות תרכז באתר האינטרנט שלה את המידע המקצועי הרלוונטי לעסקים קטנים ובינוניים לצורך היערכות למצבי חירום ואסונות. כמו כן עליה לעודד עסקים קטנים ובינוניים לעשות הערכה עצמית למצבים אלו ולהעמיד לרשותם כלים שיסייעו להם להיערך בהתאם.


ליקוי


12.         לדעת משרד מבקר המדינה יש מקום שהסוכנות ומשרד הכלכלה יפעלו בתיאום עם רח"ל ורשויות נוספות האחראיות לחירום, בין היתר לבחון גיבוש מדיניות כוללת לטיפול בעסקים קטנים ובינוניים בשעת חירום והנחיות היערכות למצבי חירום עבור עסקים קטנים ובינוניים וכן לבחון פיתוח כלי


סיוע לשיקום עסקים אלה עם סיומו של מצב החירום. כמו כן על הסוכנות לרכז את המידע המקצועי הרלוונטי באתר האינטרנט שלה.


תגובה
משרד הביטחון


12.        פעילותה של רח"ל מכוונת לשיפור המוכנות לקראת מצבי חירום של רשויות המדינה וגופים נוספים, לשם שמירה על רציפות באספקת שירותים ומוצרים חיוניים גם בעתות חירום. זוהי תכליתם של תרחישי הייחוס, המופצים על ידי רח"ל למשרדי הממשלה / הרשויות הייעודיות, המופקדים על היערכות המפעלים החיוניים שבתחום אחריותם למצבי חירום, בהתאם לתרחישים האמורים.
באשר לבתי עסק אחרים, שלא הוכרזו כמפעלים חיוניים (ואחת היא גודלם) – מוטלת עליהם במישרין האחריות להיערך למשברים שונים, על ידי הכנת תוכנית להמשכיות עסקית, כאשר הסוכנות, כחלק ממשרד הכלכלה, יכולה לסייע בהעברת עיקרי התרחישים לכל עסק המעוניין בכך.








משרד הרווחה והשירותים החברתיים
היבטים במערך השירותים לאנשים עיוורים
הגופים המבוקרים: משרד הרווחה והשירותים החברתיים, משרד החינוך, משרד הכלכלה, המוסד לביטוח לאומי.


ליקוי


1.         נמצא כי סקר הצרכים האחרון שיזם משרד הרווחה בנוגע לאוכלוסיית האנשים העיוורים נערך בשנת 1996, דהיינו לפני כעשרים שנה. מאז עריכת הסקר הקודם חלו שינויים טכנולוגיים רבים (ובכלל זה באמצעים היכולים לשפר את איכות החיים של האנשים העיוורים ואת שילובם בחברה, בתעסוקה ובמערכת החינוך), וכמו כן השתנו הסדרי חקיקה והסדרים מינהליים בכל הנוגע לטיפול הממשלתי בתעסוקת אנשים עיוורים. לדעת משרד מבקר המדינה, בשל כך מתחדד הצורך שמשרד הרווחה ייזום בדיקה אשר תבחן אם השירותים הניתנים כיום לאנשים עיוורים הולמים את צורכיהם, למשל באמצעות עריכת סקר צרכים חדש בנדון. ראוי כי הבדיקה תיערך בשיתוף הביטוח הלאומי, משרד הכלכלה ומשרד החינוך, כדי שממצאיה ישמשו גם את הגופים הללו למתן מענה מיטבי לצורכי האנשים העיוורים בתחומי אחריותם. ספק אם יש בקבלת הנתונים החסרים מהלשכה המרכזית לסטטיסטיקה כדי לתת מענה מלא לבירור צורכי האנשים העיוורים, מה גם שבמועד סיום הביקורת (נובמבר 2014) טרם הוחל בביצוע חלופה חלקית זו. 


תגובה
משרד הרווחה והשירותים החברתיים


1.        השירות לעיוור במשרד הרווחה והשירותים החברתיים  יזם מפגש עבודה עם המוסד לביטוח לאומי ועם משרד הכלכלה לצורך ביצוע הפעולה החלופית על ידי העברת נתונים בין הגופים. במפגש סוכם על פתיחת הליכי קבלת האישורים לצורך ביצוע העברת הנתונים. המשרד  מציין כי  מדובר בהליכים בירוקרטיים הדורשים חתימה על טופסי העברת מידע בין גופים, ההליכים נפתחו אך טרם הסתיימו. עם סיום תהליך קבלת האישורים תהיה באפשרות המשרד לקבל מידע רב. השירות לעיוור יפנה לקבלת תוספת תקציבית ייעודית, תוך שיתוף פעולה עם המשרדים הנוגעים בדבר  לביצוע סקר צרכים רחב היקף. 


ליקוי




2.         משרד החינוך קבע קריטריונים לחלוקת ערכות טכנולוגיות לתלמידים עיוורים ולקויי ראייה . בשנת הלימודים התשע"ד (ספטמבר 2013 - אוגוסט 2014) עמדו בקריטריונים אלה כ-550 מהתלמידים העיוורים ולקויי הראייה. למרות זאת, במועד סיום הביקורת (נובמבר 2014) 283 תלמידים עיוורים ולקויי ראייה שעמדו בקריטריונים עדיין לא קיבלו את הערכות.  על משרד החינוך להשלים ללא דיחוי את רכישת הערכות הטכנולוגיות ואת חלוקתן לתלמידים עיוורים ולקויי ראייה.   


תגובה
משרד החינוך


2.        עם אישור התקנות של חוק השוויון לאנשים עם מוגבלויות (הנגשה פרטנית לתלמיד ולהורה) על ידי שרי החינוך והאוצר ולקראת אישורם בכנסת,  אושר לאחרונה למשרד החינוך סכום של 134  מלש"ח  ליישום החוק (הנגשה פיזית של המוסד החינוכי, הנגשת טיולים,  רכישת ציוד טכנולוגי ואמצעי למידה   לתלמידים עם מוגבלות ובכלל זה גם לתלמידים עם לקות בראייה) סכום זהה לזה יתקבל מידי שנה במשך שבע השנים הקרובות.  משרד החינוך נערך מזה למעלה משנה  ליישם את החוק. כחלק מיישום החוק יירכש  ציוד טכנולוגי  ואמצעי הנגשה נוספים, לכלל התלמידים עם מוגבלויות הלומדים במערכת החינוך ובכלל זה גם לתלמידים עם  לקות בראייה/עיוורון העומדים בקריטריונים לקבלת ציוד. הציוד יירכש ויימסר לתלמידים על ידי הרשויות המקומיות במהלך שנת הלימודים הקרובה, מדובר בסכום של שישה מיליון ₪ לרכישת  אייפדים  וערכות טכנולוגיות מותאמות לתלמידים עם עיוורון/לקות ראייה.  חלוקת הציוד תתבצע במהלך שנת הלימודים התשע"ו, ומידי שנה תתקיים חלוקה נוספת לתלמידים חדשים.


ליקוי


3.         בתיקון לחוק שוויון זכויות לאנשים עם מוגבלות, התשנ"ח-1998 (החוק להלן - חוק השוויון) משנת 2005  נקבע כי שר החינוך יקבע בהסכמת שר האוצר הוראות בדבר התאמות הנגישות הנדרשות כדי לאפשר לתלמידים עם מוגבלות נגישות סבירה למוסדות חינוך. אף שחלפו כעשר שנים ממועד תיקון החוק טרם קבע שר החינוך תקנות לעניין זה, ובכללן הוראות לעניין אמצעי נגישות למוסדות חינוך לתלמידים עיוורים ולקויי ראייה. בהיעדר תקנות כאמור מתעורר חשש לאי-הסדרה ראויה של ההתאמות הנדרשות לצורך הבטחת נגישות למוסדות החינוך ולשירותי החינוך לתלמידים עם מוגבלות, ומכאן חשש לפגיעה בזכויותיהם של אותם תלמידים, לרבות תלמידים


עיוורים ולקויי ראייה.  על משרד הרווחה ליזום ביצוע בדיקה, אשר תבחן עד כמה השירותים שנותנים הגופים הממשלתיים לאנשים עיוורים אכן תואמים את צורכיהם. 


תגובה
משרד החינוך


3.        טיוטת תקנות פרטנית הוגשה לאישור וועדת משנה של הכנסת לנושא נגישות.          


ליקוי


4.         הדרכה שיקומית - אחד השירותים החשובים לאנשים עיוורים הוא הדרכה שיקומית, שכן זו כוללת הקניית טכניקות שיאפשרו להם עצמאות מרבית בתחומי חייו השונים, כגון התמצאות וניידות. אנשים עיוורים זכאים לקבל שירות זה לאורך חייהם, כל אימת שעולה הצורך בכך. הביקורת העלתה שהשירות לעיוור, שאחראי למתן ההדרכה השיקומית, לא פעל כנדרש להגברת המודעות לשירות זה ולחשיבותו ואף לא גיבש תכנית שיטתית להגדלת שיעור מיצוי הזכות לו. נמצא כי עד סוף שנת 2014 היה שיעור מקבלי ההדרכה השיקומית בקרב אנשים שקיבלו תעודת עיוור בשנים 2013-2011 כ-16% בלבד - שיעור מיצוי נמוך שאינו עולה בקנה אחד עם חשיבותו של שירות זה.  על משרד הרווחה לגבש תכנית שיטתית להגדלת שיעור מיצוי הזכות להדרכה שיקומית בקרב קהל היעד.


תגובה
משרד הרווחה והשירותים החברתיים


4.        השירות לעיוור מקבל את הערת הביקורת  בדבר השיעור הנמוך  מהרצוי של מקבלי השירות. לצורך הגדלת היקף מקבלי השירות,  יש צורך בעבודת יישוג  - פנייה יזומה לאוכלוסיית היעד -  מהלך כזה עשוי להגדיל את היקף השירות ומצריך תוספת משאבים תואמת.


ליקוי
5.         אף שחלפו כ-14 שנה מאז שהשירות לעיוור ערך סקר בעניין תעסוקת אנשים עיוורים, לא ערכו השירות לעיוור, הביטוח הלאומי או המטה לשילוב - שלושת הגורמים הפועלים בנושא - מיפוי של מצב התעסוקה של אנשים


עיוורים בישראל. בכך נפגעה יכולתם של גורמים אלה לאתר את קבוצת האנשים העיוורים בעלי פוטנציאל התעסוקה, שראוי להתמקד בשיקומם. 


תגובה
משרד הרווחה והשירותים החברתיים


5.        שלושת הגופים – השירות לעיוור, הביטוח הלאומי והמטה לשילוב -  פועלים בנושא ונמצאים בתהליך עבודה למיפוי מצב התעסוקה של אנשים עיוורים בישראל.


ליקוי


6.         לשירות לעיוור לא היו נתונים בדבר מספר המשתתפים בתכניות השיקום שלו ובדבר מספר האנשים שסייע להם להשתלב בשוק העבודה, וממילא לא היה לו מידע בדבר מצב תעסוקתם של המשתתפים בתכניות. עוד עלה שהשירות לא בחן את האפקטיביות של תכניות השיקום שלו, קרי אם בסופו של דבר שולבו המשוקמים בתעסוקה לאורך זמן. מכאן שאין בידיו כלים שיאפשרו לו להפיק לקחים מהאופן שבו הוא מפעיל את תכניות השיקום כדי להתייעל ולהשתפר. מן הראוי שהשירות לעיוור יבחן את האפקטיביות של תכניות השיקום שהוא מממן, ובהתאם יקבע אם יש צורך בשינוי התכניות. לשם כך עליו לערוך מעקב אחר המצב התעסוקתי של המשתתפים בתכניות השיקום התעסוקתי שהוא מממן              


תגובה
משרד הרווחה והשירותים החברתיים


6.        השירות לעיוור פנה לשני ספקי השירות וביקש לבצע מעקב אחר המשתקמים בשנתיים  האחרונות ולדווח על מצבם התעסוקתי לאחר קבלת התוכנית. בעקבות דוח הביקורת, השירות לעיוור ידרוש דיווח חצי שנתי  לאחר קבלת התוכנית ופעם נוספת כשנה לאחר התוכנית. 


ליקוי


7.         הפיקוח שמפעיל משרד הרווחה על השירותים שבאחריותו אינו מספק - המשרד לא קבע תקן לתדירות ביקורי הפיקוח במוסדות המפעילים את השירותים, לא היו לו תכניות עבודה לשנים 2013-2012 לביקורים אלו, ותדירות ביקורי הפיקוח הייתה נמוכה. כמו כן, נמצא שהמפקחים לא התייחסו בדוחות ביקורי הפיקוח לדוחות קודמים, לא קבעו פרקי זמן לתיקון הליקויים ולא וידאו כי אלה יתוקנו.  על משרד הרווחה להרחיב ולהעמיק את הפיקוח על השירותים שהוא נותן לאנשים עיוורים ולשפר את האפקטיביות שלו כדי להבטיח כי השירותים ניתנים באיכות הנדרשת. לשם כך עליו בין היתר לקבוע תקנים לפיקוח, לוודא שהפיקוח אכן מתבצע על פי התקנים שנקבעו ולעקוב אחר תיקון הליקויים.  




תגובה
משרד הרווחה והשירותים החברתיים


7.                השירות לעיוור יפעל להסדרת הפיקוח החל משנת 2016.


ליקוי


8.         מהביקורת עולה כי אף שחלפו יותר משלוש שנים ממועד כתיבת מסמך הטיוטה לעדכון התע"ס לא עודכנו הוראות התע"ס בהתאם, אף שיש בכוחו של עדכון זה להגדיל את היקף ההפניה לשירות.


תגובה
משרד הרווחה והשירותים החברתיים


8.        השירות לעיוור יפעל לעדכון הוראת "שירותי ההדרכה השיקומית לעיוורים וללקויי ראיה" (להלן: התע"ס) במהלך שנת 2016.
ליקוי


9.         נמצא כי בשנים 2013-2012 קיים השירות לעיוור ימי עיון לעובדים סוציאליים ממחלקות הרווחה בשלושה מחוזות לשם חשיפת שירותים לאדם העיוור, ובכלל זה בנושא ההדרכה השיקומית בשנת 2014 לא קיים השירות לעיוור ימי עיון כאלה כלל. יתר על כן, השירות לעיוור אינו מנהל מעקב אחר ההשתתפות בימי העיון, ולא ידוע לו מי הן מחלקות הרווחה שבהן טרם השתלמו צוותים; משמעות הדבר היא כי ייתכן שהעובדים בחלק ממחלקות הרווחה לא קיבלו מידע מתאים בעניין ההדרכה השיקומית. משרד מבקר המדינה מעיר לשירות לעיוור כי בשל שיעורו הנמוך של מיצוי הזכות להדרכה שיקומית, ראוי שהשירות יגבש תכנית לימי עיון שבהם יתקיים תהליך לריענון הצוותים המקצועיים בכל הנוגע לחשיבות הדרכה זו. עוד ראוי שהשירות לעיוור ימפה את המחלקות שעובדיהן טרם השתלמו ויחדד בפני מנהליהן את החשיבות שבהשתתפות העובדים בימי העיון. 


תגובה
משרד הרווחה והשירותים החברתיים


9.         השירות לעיוור יבצע ריענון של הצוותים המקצועיים בדבר חשיבותה של  


ההדרכה השיקומית לעיוור.  


ליקוי


10.         לדעת משרד מבקר המדינה, על השירות לעיוור לבחון את הסיבות לפערים המשמעותיים בין התחנות בנתוני ההפניות, ולחדד אצל הגורם המפעיל את הבנת חשיבותה של ההדרכה השיקומית, בין השאר למשל באמצעות שיתוף של סגל מפעילי התחנות במידע על ימי העיון שהוא מקיים לאנשי מקצוע לשם ריענון והפריה הדדית. כמו כן, בשל החשיבות של הטיפול ההמשכי בפונה, על השירות לעיוור להנחות את מפעילי תחנות המידע להפנות כל מבקר המגיע לתחנה אל עו"ס השיקום, וראוי שהשירות לעיוור ישקול לעגן כלל זה במסגרת הוראות התע"ס.


תגובה
משרד הרווחה והשירותים החברתיים


10.         השירות לעיוור יפעל לעדכון הוראת התע"ס במהלך שנת 2016 להגברה והסדרה של הפיקוח. 


ליקוי
11.         בבדיקה נמצא שהשירות לעיוור לא בחן או ניתח נתונים אלה לשם למידה והפקת לקחים. כך, למשל, על פי נתונים מסכמים אשר הפיק הגוף המפעיל בדבר מספר האנשים שהופנו בשנת 2012 מתחנות המידע לקבלת הדרכה שיקומית, עלה כי כמחציתם לא פנו בבקשה לקבל את השירות. אף על פי שבנתונים אלה יש כדי לתרום לבחינת היעדר מיצוי הזכות לשירותים כפונקציה של שיעורי הפניה, שיעורי פנייה וגורמים נוספים, נמצא שהשירות לעיוור לא בחן נתונים אלה וממילא לא הפיק מהם לקחים.  עוד נמצא כי במועד סיום הביקורת (נובמבר 2014) טרם הופקו נתונים בדבר פעילות התחנות לשנת 2013. השירות לעיוור, אשר אמור לפקח על הגורם המפעיל, לא התריע על כך בפניו ולא דרש זאת ממנו.


תגובה
משרד הרווחה והשירותים החברתיים


11.        בעקבות הערת  הביקורת השירות לעיוור פעל לבקש נתונים מהספק.




ליקוי
12.         לדעת משרד מבקר המדינה ראוי שהשירות לעיוור ינקוט גישה יוזמת (פרו-אקטיבית) ויגבש תכנית שיטתית להגברת המודעות לשירות. כחלק מתכנית זו ראוי שהשירות לעיוור ישקול לפנות לבעלי תעודת עיוור שטרם ניצלו את ההדרכה השיקומית לשם עדכונם בדבר זכאותם לשירות זה, וכן שהוא יעקוב אחר פרקי הזמן שחלפו מאז קיבל האדם העיוור את השירות בעבר, כדי להזמינו מדי פעם בפעם להדרכות נוספות. לדעת משרד מבקר המדינה אין לקבל את טענת משרד הרווחה שלפיה לא ראוי לעורר את הצורך במיצוי הזכות לשירותי הדרכה שיקומית בשל היעדר תקציב. עולה מכך שהשירות ניתן באופן בלתי מתוכנן וללא סדרי עדיפות רק למי שמודע או נחשף לו, ואילו מאחרים הוא נמנע. ההדרכה השיקומית היא השירות המרכזי שמספקת מדינת ישראל כדי לשפר את תפקודם העצמאי של אנשים עיוורים ולצמצם את השפעת אבדן הראייה על חייהם; לכן ראוי כי זו תתבסס על צורכי האדם העיוור ולא על רמת מודעותם לשירות. אם קיים מחסור בתקציב הנדרש לשם יישום תכנית להגדלת שיעור מיצוי הזכות להדרכה, על השירות לעיוור להעלות זאת בפני הנהלת המשרד; ככל שלא יוקצה תקציב מספיק לשירות חשוב זה, על משרד הרווחה לקבוע אמות מידה להקצאתו, כך שלכל הפחות, יובטח שאלה מבין האנשים העיוורים הזקוקים להדרכה שיקומית באופן הדחוף ביותר יקבלו אותה.


תגובה
משרד הרווחה והשירותים החברתיים


12.        השירות לעיוור יפעל לפרסם בהקדם את הוראת "שירותי ההדרכה השיקומית לעיוורים וללקויי ראיה"  החדשה,  יקבעו סדרי עדיפות לשירות, כך שהנזקקים  ביותר לקבלו, יוכל ליהנות ממנו.


ליקוי


13.         הביקורת העלתה כי השירות לעיוור בוחן נתונים אד הוק ובאופן תגובתי (ראקטיבי) - הוא מגיב לשאלות ולבעיות העולות מן השטח, אך ממעט להפיק דוחות תקופתיים באופן יזום (פרו-אקטיבי) לשם מיפוי מובחן ואיתור חתכי אוכלוסייה שבהם שיעורים נמוכים של מיצוי הזכות לשירות ולשם התערבות ממוקדת בהתאם. למשל, השירות לעיוור יכול היה לבדוק את שיעור מיצוי הזכות לשירות על פי חתך יישובים ולפנות למחלקות הרווחה שבהן השיעור נמוך כדי לברר את הסיבות לכך ולבחון דרכים לתיקון המצב. לשם הדוגמה, מבדיקת נתוני הצריכה של השירות ביישובים שונים בארץ עולה כי בעיר אשקלון רק שניים מתוך 89 ממקבלי תעודת עיוור בשנים 2013-2011 צרכו את השירות עד סוף 2014. מדובר בשיעור נמוך מאוד של מיצוי הזכות


שירות - כ-2% בלבד, הנופל מהממוצע הארצי שאף הוא נמוך מאוד - כ-16%. ניתוח הנתונים מצביע גם על כך שבמרבית היישובים שבהם קיים מרכז רב-שירותים המאגד מכלול שירותים לאדם העיוור, שיעור צריכתם אינו נופל משיעור הצריכה הארצית הממוצעת. ממצא זה עשוי להצביע על כך שמרכז המאגד את מכלול השירותים לאנשים עיוורים עשוי להיות כלי יעיל לעידוד מיצוי זכויותיהם. 


תגובה
משרד הרווחה והשירותים החברתיים


13.         השירות לעיוור  מקבל את הערת הביקורת ופעל להפקת דו"ח לפי יישובים ומחוזות לגבי ניצול ההדרכה השיקומית בשנת 2014. הדו"ח נשלח למפקחים המחוזיים לצורך עבודה עם לשכות הרווחה המקומיות. 




ליקוי


14.         עקב מצבם המיוחד של אוכלוסיית העיוורים בהקשר זה וחשיבותו של מעקב רציף, סבר אגף השיקום במשרד הרווחה (שבמסגרתו פועל השירות לעיוור) כי אין לסגור תיקי לקוחות מקרב אוכלוסייה זו וכי יש מקום להסדיר זאת בחוזר מנכ"ל. האגף ציין כי בעבר הנחה השירות לעיוור את מחלקות הרווחה בנדון, אך היו מחלקות רווחה שביקשו להפסיק לפעול לפי ההנחיה. הביקורת העלתה כי בפועל משרד הרווחה טרם הסדיר את הנושא בהוראה כלשהי.  לדעת משרד מבקר המדינה בשל המתואר, על משרד הרווחה להסדיר את הוראותיו בנושא.  


תגובה
משרד הרווחה והשירותים החברתיים


14.        המשרד מקבל את הערת הביקורת ומנכל משרד  הרווחה יוציא חוזר האוסר על סגירת תיקי עיוורים.


ליקוי


15.         הביקורת העלתה כי בסופו של דבר לא הצליח השירות לעיוור להוציא לפועל   תכניות שיקום חדשניות המתמקדות באוכלוסיות ספציפיות כדי לספק מענה לצרכים ייחודיים שלהן, כגון תכנית להתערבות טיפולית-שיקומית מוקדמת ואינטנסיבית לילד העיוור ולמשפחתו, ותכנית הכנה לשירות צבאי לבני נוער עיוורים. וכן  הופסקה תכנית ממוקדת נוספת  


של הדרכה שיקומית קבוצתית בתנאי פנימייה שכבר פעלה. לדברי השירות לעיוור הסיבה לכך הייתה חוסר בתקציב.  משרד מבקר המדינה מעיר למשרד הרווחה כי ראוי שייתן דעתו לנושא, שכן בראייה צופה פני עתיד, לצד הפעלת השירותים הקיימים, יש חשיבות גם לפיתוח שירותים חדשים בהיקף זה או אחר.


תגובה
משרד הרווחה והשירותים החברתיים


15.        השירות לעיוור רואה חשיבות רבה בפיתוח תוכניות מתקדמות ויפעל לקידומן בשנת 2016 על פי  לוחות הזמנים כדלקמן: הגשת בקשה לייזום מכרז לוועדת מכרזים- שבועיים ממועד קבלת התקציב המבוקש; בניית מפרט מכרז וקבלת אישורים נדרשים מהייעוץ המשפטי והחשבות- 3 חודשים מיום קבלת האישור לייזום מכרז; סיום כל הליכי המכרז ובחירת זכיין- חודשיים נוספים והתחלת עבודה עם הזכיין- חצי שנה לאחר קבלת התוספת התקציבית הייעודית.  


ליקוי


16.         משרד מבקר המדינה מעיר כי להבא על משרד הרווחה להקפיד לעדכן במועד את התעריף לשכר הקבוע שהוא מפרסם ברשימת תעריפי המשרד בתע"ס ולשלם את שכר העובדים בהתאם לתעריף המעודכן, ובכך למנוע פגיעה מיותרת בקבוצת אוכלוסייה זו. 


תגובה
משרד הרווחה והשירותים החברתיים


16.        השירות לעיוור יפעל כדי שהתעריף יעודכן במועד ויפורסם בהוראת  "שירותי ההדרכה השיקומית לעיוורים וללקויי ראיה" במקביל לעדכון.


ליקוי


17.         נמצא כי המטה לשילוב דחה פניות של מעסיקים ושל עובדים להשתתפות המדינה במימון התאמות לעובדים עם מוגבלות, לרבות עובדים עיוורים, בנימוק שהמעסיק אינו זכאי להשתתפות במימון משום שהוא "גוף מבוקר" כמשמעותו בסעיף 9 לחוק מבקר המדינה, התשי"ח-1958 [נוסח משולב], אף כי לא נקבע כ"גוף ציבורי" על ידי שר המשפטים כנדרש בחוק לצורך שלילת הזכות כאמור. כך בשנת 2012 דחה המטה לשילוב בקשה שהגישה עמותת


הספרייה המרכזית לעיוורים, כבדי ראייה ומוגבלים להשתתפות המדינה במימון התאמות לעובד עיוור בעלות שנאמדה בכ-44,000 ש"ח, בנימוק שהעמותה היא גוף מבוקר. בכך שלל המטה לשילוב זכות ממי שהיו זכאים לקבלה, באופן שיש בו כדי לפגוע בהעסקת אנשים עם מוגבלות בכלל ואנשים עיוורים בפרט.


ליקוי


18.         לדעת משרד מבקר המדינה ראוי שמשרד החינוך יבחן, בהתייעצות עם משרד הרווחה, אם יש צורך בעדכון סף הגיל שקבע לחלוקת ערכות טכנולוגיות. מדובר באמצעי שהגורמים המקצועיים במשרד הרווחה מצאו אותו חיוני ביותר לקידום האישי של תלמידים אלו, ולכן לחלוקתו כבר בגיל הגן עשויה להיות השלכה על איכות חייהם גם בבגרותם.


תגובה
משרד החינוך


18.        משרד החינוך בחן לאחרונה את הקריטריונים לחלוקת "ערכות טכנולוגיות" ("ערכה טכנולוגית" -  מונח "מטרייה" פדגוגי שמשרד החינוך משתמש בו  הכולל אמצעים טכנולוגיים שונים שמומחי התחום של משרד החינוך ממליצים עליהם באופן פרטני לתלמיד  לאחר הערכה תפקודית בסביבת הלמידה של התלמיד) המתבצעות על ידי מומחי התחום של משרד החינוך בהתאם לצרכיו הלימודיים ולצורך תפקודו הלימודי. משרד החינוך עובד בשיתוף פעולה הדוק עם השרות לעיוור שבמשרד הרווחה, עם זאת, ההחלטות הפדגוגיות ובכלל זה התאמת ציוד טכנולוגי למטרות פדגוגיות הינן באחריות ובשיקול דעת בלעדיים של מומחי התחום של משרד החינוך.  המשרד מציין כי, במהלך שנת הלימודים נמצאים התלמידים עם לקות בראייה, במעקב ובטיפול מספר פעמים בשבוע ( חלקם יום יום, כל היום ואחרים הלומדים בכתות של החינוך הרגיל של עד 8 שעות שבועיות) של מורה מומחה תחום לקות בראייה ובמקרים בהם נמצא כי התלמיד מסוגל להפיק תועלת לימודית משימוש בציוד הטכנולוגי יומלץ לספק לו את הציוד לפני גיל הסף. המשרד מבקש להבהיר את שיקולי הדעת הפדגוגים למתן ערכה טכנולוגית לתלמיד: תלמידים עם עיוורון - כבר בשלב הגיל הרך נדרש פיתוח מוכנות לברייל הכולל מיומנויות מישוש ומיומנויות התמצאות בספר, מיומנויות אלה ניתן וצריך לפתח אותן רק באמצעים שאינם טכנולוגיים. עם זאת כבר בגיל הצעיר, מוכנס


לשימוש אמצעי טכנולוגי מכני ראשון שהוא מכונת הברייל, המאפשר לתלמיד פיתוח מוכנות לכתיבה ולקריאה. שלב זה נעשה יחד עם כל תלמידי הכיתה אשר רוכשים את אבני היסוד בקריאה ובכתיבה - שימוש במחשב בשלב זה עלול לפתח תלות במנוע הדיבור העלול לעכב ואף למנוע את רכישת הקריאה בברייל.  בכיתות הראשונות של בית הספר, התלמיד לומד הקלדה עיוורת ומיומנויות מחשב כשלב הכנה לפני קבלת הערכה לעיוור. למידה זו מתבצעת באמצעות מחשב רגיל בלבד  ולא באמצעות אמצעי עזר נוספים או באמצעות הערכה. לימודי המתמטיקה לעומת זאת מתקיימים  עד כיתה ו' באמצעות מכונת הברייל בשל הקושי הגדול במיקום הספרות והסימנים בתרגילים, כמו למשל תרגילים במאונך.  בהגיע התלמיד לכיתה ג', לאחר השליטה שלו בברייל בקריאה ובכתיבה, ובהקלדה עיוורת במחשב, יומלץ על ערכה טכנולוגית הכוללת מחשב נייד, צג ברייל וקורא מסך. החל מכיתה ז' התלמיד לומד את כל מקצועות הלימוד ובכלל זה גם את מקצוע המתמטיקה באמצעות הערכה הטכנולוגית בלבד. חשוב לציין כי מכונות הברייל ממשיכה ללוות את התלמיד, כאמצעי נוסף ללמידה, עד סוף לימודיו במערכת החינוך.
תלמידים עם לקות בראייה : כבר בשלבי גיל הגן, ובמהלך המוכנות לרכישת הקריאה, ניתן לתלמיד אמצעי טכנולוגי המאפשר הגדלה של דף קריאה. במקביל, תלמיד בעל ראייה ירודה מאוד, מאובחן במכון לראייה ירודה, מותאמים לו עזרים אופטיים שונים, כמו מגדלות למיניהן. בשיתוף פעולה עם המכון לראייה ירודה מסייעים המורים התומכים לתלמיד בפיתוח מיומנויות שימוש יעיל בעזרים אלה כולל פיתוח אוריינות. לאחר רכישת מיומנויות הקריאה והכתיבה, הכוללות גם התמצאות בספרים, יקבל התלמיד, לקראת כיתה ג', את הערכה הטכנולוגית ללקוי ראייה, הכוללת מחשב נייד, מצלמה לרחוק, מצלמה לקרוב, תוכנת הגדלה ופלט קולי. המיומנות שנרכשה בשימוש באמצעי הגדלה חשובה במקביל לשימוש בערכה טכנולוגית על מנת לאפשר לתלמידים או בהיותם בוגרים יותר להיות מסוגלים להשתמש בחומרי למידה/קריאה  זמינים גם בעת שהציוד הטכנולוגי אינו זמין להם.  במסגרת בחינת הקריטריונים, הוחלט לערוך פיילוט בגנים בהם משולבים ילדים עם לקות בראייה ולבחון, בסיוע גורמים מקצועיים נוספים, את יעילות השימוש במחשבי לוח (אייפד, טאבלט) בגיל הרך.  






משרד התחבורה והבטיחות בדרכים
הסדרת הפעילות בענף המוניות והפיקוח עליה
הגופים המבוקרים: משרד התחבורה, אגף התקציבים - משרד האוצר.


ליקוי


1.         בשנת 2005 הוסף תיקון לפקודת התעבורה, שעיקרו הסדרת הפעילות בענף המוניות, ובייחוד פעילותן של מוניות השירות  (להלן - התיקון לפקודה). אף שהתיקון לפקודה היה מלכתחילה זמני, חלקי ולא ממצה, פעל משרד התחבורה במשך כעשור, משנת 2005 ועד למועד סיום הביקורת, באופן שלא אפשר להוציא אל הפועל את התכנית המקורית להסדרת הפעילות בענף המוניות: הוא לא יזם תיקון כולל של הפקודה לשם הסדרה כוללת של הפעילות בענף המוניות ואף המליץ לכנסת להאריך את תוקף התיקון לפקודה, כלומר להמשיך בחקיקה בשיטת ה"טלאים". שר התחבורה לא מימש כהלכה את אחריותו להסדיר באופן כולל ומושכל את הפעילות בענף המוניות.


תגובה
משרד התחבורה והבטיחות בדרכים


1.        טרם הגשת טיוטת הצעת חוק בנושא זה, המשרד פעל במרץ להגשת טיוטה בהקדם על מנת לאפשר שינויי חקיקה עד תום תוקפו של החוק הנוכחי בסוף שנת 2016. להלן עיקר הפעולות שננקטו עד כה: בשנת 2007 מונתה ועדה לבחינת טענות ארגוני המוניות, לאור טענות רבות שהועלו לאחר יישום הרפורמה בענף. במסגרת הועדה נערך מיפוי מקיף של הבעיות שהועלו, לאחר פגישות שהתקיימו עם כל תאגידי המונית ועם בעלי תפקידים במשרד ומחוצה לו וגורמים בעלי עניין בענף. עבודת הועדה לא גובשה לכדי דו"ח סופי עם המלצות, היות ולא הושגה הסכמה בין חבריה לגבי המלצות אופרטיביות לשינויים באם נחוצים ועל רקע העובדה כי מרבית הטענות התייחסו לצורך לשינויים ספציפיים בקווים ולא לשינויים מבניים בענף, או לתיקונים שלא היו אפשריים ליישום במסגרת החוק. 
נובמבר  2009 – הקמת צוות היגוי משותף למשרד ולגורמים בענף המוניות. במסגרת אותו צוות התקבלה מאוחר יותר החלטה משותפת על הארכת תוקף החוק עד סוף שנת 2016. 
תחילת  2011 – התנעת עבודה מקיפה לבחינת ענף המוניות עם דגש על מוניות השירות, על היבטיו הרבים, כולל בין היתר: פגישות עם כל  


תאגידי המוניות וגורמים רלוונטיים בענף על מנת לאסוף מידע על בעיות וכשלים בעיקר על רקע החוק הנוכחי, סקירה על פעילות מוניות שירות במדינות שונות בעולם, סקר ארצי מקיף על כל קווי השירות במוניות – סקר שנעשה לראשונה בארץ. נתוני הסקר, שהושלם רק לאחרונה לאור היקפו המרחב, מספקים תמונת מצב עדכנית על פעילות הענף ומאפשרים לנתח את השלכת הרפורמה בענף על הפעילות בו. 
שנת 2012 – הוצאת תיקון לחוק שכלל בין היתר מספר שינויים ברשימת הקווים, לאחר דיון פרטני בעשרות רבות של בקשות לשינויים שהוגשו על ידי תאגידי מוניות וגורמים אחרים. 
ינואר 2015 – לאחר סיום רוב עבודת בחינת הענף ובעיקר קבלת תוצאות הסקר הארצי, הוקמה ועדה לגיבוש מדיניות לענף המוניות. ועדה זו התכנסה באופן תכוף בחודשים ינואר – אוגוסט 2015 והיא קרובה לשלב הצגת המסקנות וההמלצות לשר התחבורה. שר התחבורה האריך את תוקף החוק פעם אחת  מסוף שנת 2013 לסוף שנת 2016. ההארכות השנתיות בין 2010 ל-2013 ובין 2013 ל-2016 מעוגנות בחוק עצמו ונמסרו לשיקול דעתו בהסכמת שר האוצר ובאישור ועדת הכלכלה של הכנסת.


ליקוי


2.         שינויים שחלו בהסדרי התחבורה הציבורית משנת 2005 הצריכו בחינה מחודשת של הרישיונות להפעלת קו שירות קבוע (להלן - קו שירות) והרישיונות להסעת נוסעים במוניות שירות (להלן - נסיעת שירות), לפי מכלול הצרכים התחבורתיים. על אף האמור, לא התחיל משרד התחבורה במשך קרוב לעשר שנים לבצע עבודה מקצועית לתכנון הסדרה כוללת של ענף המוניות, ולא ביצע בחינה מקיפה של מצב ענף המוניות בשנים האחרונות ושל הדרכים לשילובו במערך התחבורה הציבורית. במקום זאת שב משרד התחבורה והמליץ לכנסת לתקן את החוק פעם נוספת, ושר התחבורה האריך, מתוקף סמכותו הקבועה בפקודה ובאישור ועדת הכלכלה של הכנסת, את תוקף הרישיונות להפעלת קו שירות והרישיונות לנסיעת שירות ארבע פעמים, עד לסוף שנת 2015. ההארכות החוזרות ונשנות פוגעות בתחרות על קווי השירות, בעקרון השוויון ובחופש העיסוק.


ליקוי


3.         מוניות רבות חורגות בקביעות מקווי השירות שנקבעו ברישיון ההפעלה. מוניות אלה מתחרות באמצעי התחבורה הציבורית האחרים במקום להיות משלימות להם, ולפיכך עלולות להשפיע על סכום הסובסידיות שהמדינה


משלמת למפעילי התחבורה הציבורית האחרים.


ליקוי


4.         עד מרץ 2013 לא ביצע משרד התחבורה בקרה על פעילות מוניות השירות. כמו כן לא ביצע המשרד בקרה על תאגידי מוניות השירות ובעלי הרישיונות להסעה במוניות שירות (להלן - מפעילי קווי השירות), ובכלל זה בדיקות בדבר עמידתם של מפעילי קווי השירות בתנאי הרישיון, לא רשם להם דוחות ולא גבה מהם קנסות. עקב כך נפגעו בין היתר יעילות הפעלתו של מערך התחבורה הציבורית והשירות לנוסע.


ליקוי


5.         משרד התחבורה לא דרש מחברת הבקרה החיצונית שבחר בה לביצוע בקרה תפעולית על מוניות השירות, לעשות את הנדרש ממנה לפי החוזה ותכניות העבודה: הוא לא עמד על כך שחברת הבקרה תעסיק צוות עובדים מלא ולא דרש ממנה להעסיק אחראי עיבוד נתונים, אשר ינתח את ממצאי הבקרה ויגבש הצעות לשינויים, אף שכל אלה נדרשים להפקת לקחים לצורך שיפור שירותי התחבורה הציבורית.


תגובה
משרד התחבורה והבטיחות בדרכים


4-5.        בכל הקשור לפיקוח ובקרה על ענף המוניות, קיימים קשיים רבים שנובעים מסתירה בין הרצון של המשרד "ליישר" את פעילות המוניות ולגרום לכך שיפעלו אך ורק על פי רישיונות הקווים, לבין הרקע לפעילות לא חוקית, שבמקרים רבים קשור בדעיכה של הענף ובחוסר יכולת של העוסקים בו להתפרנס בכבוד, מה שיוצר תמריצים כבדי משקל לפעילות לא חוקית. מצד אחד המשרד אינו רוצה להעלים עין מפעילות לא חוקית, ומצד שני אינו רוצה להביא לחיסול הענף. במצב הנוכחי, לחץ מוגבר מביא להפסקת הפעילות החוקית – תאגידים רבים פשוט הפסיקו לחדש את הרישיונות לאור הבקרה (ובמקרים רבים להמשיך את הפעילות באופן לא חוקי), ואילו לחץ מתון מביא לכך שבעלי המוניות מעדיפים להמשיך לספוג קנס אחת לתקופה מסוימת תוך המשך ההפרה. המשרד מנסה למצוא את האיזון, ולספק מענה ולו חלקי לבעיה זו במסגרת גיבוש עקרונות לחוק החדש.
בהתייחס לטענה לגבי הזמן הממושך שלקח למשרד להפעיל את חברת  


הבקרה, אכן מדובר בתהליך שלקח זמן ארוך מהמצופה תחילה. חלק מהעיכוב נבע מרצון של המשרד בתחילת יישום הרפורמה לאפשר לתאגידים להסתגל לדרישות החדשות מבלי להקשות עליהם (מקובל גם בענף התחבורה הציבורית באוטובוסים להתחיל לבקר עם כניסת זכיין חדש רק אחרי תקופת הסתגלות) וחלק כתוצאה מרצון לשדרג תחילה את מערכת רישוי מוניות (הכנסה למערכת רישוי קווי תח"צ המתקדמת יותר על מנת להקל על הבקרה), אם כי בסופו של דבר תחילת הפעלת חברת הבקרה הקדימה את נושא הרישוי.  בהתייחס לטענה על בקרה חלקית שמבוצעת (צוות עובדים בהיקף לא מלא, היעדר אחראי עיבוד נתונים): בהתייחס לטענה בדבר עבודתם של שלושה בקרים בלבד מתוך שישה, יצוין כי הדבר נכון היה רק לגבי חלק מהשנה הראשונה להפעלת הבקרה. עקב היעדר כוח אדם במשרד לטפל בממצאי הבקרה מול התאגידים, המשרד לא הצליח לעמוד בתחילה בעומס ולפיכך היקף הבקרה צומצם. לאחר תקופת הסתגלות, עם שנת הבקרה השנייה הוחזר כוח האדם לדרישות המקוריות וכיום עובדים שישה בקרים כנדרש. בהתייחס לעובדה שחברת הבקרה אינה מבצעת הקלדה, עיבוד וניתוח של נתונים, מעקב מול התאגידים וכו', הדבר נובע מהעדפות המשרד. עבודה זו מתבצעת באמצעות עובדי מינהלת התחבורה הציבורית והמשרד מעדיף כי הדבר יישאר כך וחברת הבקרה תתמקד בבקרת השטח.


ליקוי


6.         המפקח אינו משתמש בסמכותו לשלול את רישיונות ההפעלה ממפעילי מוניות בקווי שירות, ועקב כך תאגידי מוניות אשר לא עומדים בתנאי הרישיון ורמת השירות שלהם היא מתחת לרמת השירות הנדרשת, ממשיכים להפעיל מוניות כאלה.


תגובה
משרד התחבורה והבטיחות בדרכים


6.        בהתייחס לטענה בדבר היעדר ביקורת על פעילות שלא במסגרת תאגיד, מובהר כי ביקורות מסוג זה אינן בסמכות חברת הבקרה כלל. לחברת הבקרה יש סמכות עפ"י ההתקשרות בינה לבין המשרד לבקר רק פעילות של תאגידי מוניות בעלי רישיון קו פעיל.  הסמכות לבצע פיקוח על פעילות שלא במסגרת תאגיד נתונה בידי  הפקחים של המשרד, או המשטרה, שפועלים מכח פקודת התעבורה שכן האכיפה היא בסנקציה פלילית.


ליקוי
7.         משרד התחבורה לא יצר ערוץ לקבלת מידע מהמשטרה על עברות פליליות  


או על עברות תנועה שעברו נהגי מוניות, תאגידים, בעלי שליטה בהם או נושאי משרה בהם בתקופה שלאחר מתן רישיון ההפעלה. על כן ייתכנו מצבים שבהם בעלי רישיון שהורשעו בפלילים לאחר מתן הרישיון ממשיכים לפעול ללא ידיעת משרד התחבורה, אף שפעילותם מנוגדת לחוק ומסכנת את הציבור.


תגובה
משרד התחבורה והבטיחות בדרכים


7.        באשר לשלילת רישיונות, ניסיון העבר מראה שהקפאת רישיונות בעבר לא הובילה לירידה בפעילות לא חוקית, אלא להיפך, הביאה להפעלת קווים ללא רישיון וגם פגעה בהיקף המסוים של הפעילות שכן מתבצע עפ"י החוק ולכן, פעולות אלה אינן ננקטות כיום – למעט במצבים בהם קו שירות כלשהו אינו מופעל כלל או אינו עומד בתנאים לחידוש רישיון. בכל אופן,  שלילת רישיון לא הייתה מפנה מקום לתאגיד אחר להתחרות על הקו, כי הדבר אינו אפשרי לפי החוק (לא ניתן להגיש בקשות חדשות לקווים, כולל קווים קיימים לא פעילים או כל סוג פעילות בכלל). לכל היותר השלילה הייתה מביאה לביטול פעילות שאולי ממשיכה להתבצע באופן דליל, או למעבר של מוניות לפעילות שלא במסגרת קו שירות..


ליקוי


8.         משרד התחבורה מחלט ערבות רק פעם בשנה קלנדרית, כדי לגבות קנסות שהוטלו על מפעילי קווי שירות ונהגי מוניות שירות, ובמקרים רבים אינו גובה את הקנסות באמצעות חילוט הערבות אפילו פעם בשנה; כמו כן, משרד התחבורה אינו מתנה את המשך ההחזקה ברישיון ההפעלה ואת חידושו בתשלום הקנסות כנדרש. המפקח הפחית במידה ניכרת את תעריפי הקנסות המרביים הקבועים בתקנות התעבורה, על אף ההפרות המהותיות והתכופות של תנאי הרישיונות המבוצעות על ידי תאגידים ונהגים של מוניות שירות, ועל אף ההשפעות שיש להפרות אלה על שאר מפעילי התחבורה הציבורית וציבור הנוסעים.


תגובה
משרד התחבורה והבטיחות בדרכים


8.        הפחתת גובה קנסות ננקטת על ידי המשרד מתוך הכרה במצב הקשה בו


נמצאים תאגידי המוניות – שבמקרים רבים חלה פגיעה ברווחיותם בשנים האחרונות. חלק מהתאגידים נמצאים במצב בו על מנת להתקיים מהפעילות בקו, אינם יכולים להימנע מחריגות מתנאי הרישיון. כמובן שהמשרד אינו רוצה להעלים עין מהפרות תנאי הרישיון, אך יחד עם זאת איננו רוצים למוטט את הענף ולכן במקרים מסוימים אנו הולכים לקראת התאגידים בהפחתת קנסות. מדובר באותה בעיה של מציאת איזון בין לחץ מוגבר עד כדי מיטוט הפעילות לבין היעדר אכיפה.  במידה והייתה דרישה לאי חידוש רישיון עד תשלום קנסות, יתכן והמשרד היה מגיע למצב בו חלק ניכר מהתאגידים היה פועל ללא רישיון במשך חודשים רבים – מה שמביא למצב של פעילות ללא רישיון, שהיא למעשה פעילות שאינה נמצאת תחת ידה של הבקרה. כלומר, גם בנושא זה עם כל הרצון לאכוף פעילות לפי הרישיון, המשרד נוקט במידתיות.


ליקוי
9.         אף על פי שהיקף הפעילות של המוניות המיוחדות הוא ניכר, במועד סיום הביקורת הועסקו באגף הפיקוח שלושה פקחים בלבד. זאת ועוד, תפקידם העיקרי של פקחים אלה היה לבצע בקרה על יתר מפעילי התחבורה הציבורית.


ליקוי


10.         משרד התחבורה אינו יוזם פעולות פיקוח על המוניות המיוחדות, אלא מבצע פעולות כאלה רק במקרים של תלונות. מיולי 2012 ועד אפריל 2013 לא טיפל משרד התחבורה כלל בתלונות על מוניות מיוחדות, אלא הפנה אותן למשטרת ישראל.


תגובה
משרד התחבורה והבטיחות בדרכים


10.        בקרה ופיקוח: בהתייחס לבקרה על מוניות מיוחדות, המצב מורכב יותר מאשר בענף השירות לאור העובדה שמספרן רב יותר, הן אינן מחויבות לפעול במסגרת תחנת מוניות ואינן משויכות לאזור מסוים, כך שלא ניתן לכוון בקרה למונית ספציפית ולהביא למצב בו כל מונית תבוקר באופן שגרתי. בנוסף, רוב התלונות בהקשר זה עוסקות ביחס הנהגים לנוסעים ונושא זה קשה לאיתור ופיקוח במסגרת פעולות


יזומות, אלא לאחר קבלת תלונה מצד נוסע כלשהו. יחד עם זאת מתבצעות גם בקרות במסגרת פקחי המשרד על מוניות מיוחדות. בעקבות הבקרות ותלונות הציבור, מתבצעים הליכי חקירה של הנהגים ובהתאם לתוצאות ננקטים הליכים משפטיים. שינויים באופי הפעילות: במסגרת גיבוש עקרונות מדינית לענף המוניות, נערכים דיונים גם באופי השינויים הרצוי בענף המוניות המיוחדות, כולל השלכות של שירותים חדשים כגון מודלים שונים של "נסיעה שיתופית".


ליקוי
11.         על משרד התחבורה לבצע בחינה מקיפה של הפעילות בענף המוניות, למפות את הצרכים של ענף זה ולהכין תכנית להסדרת הפעילות בו ולשילובו במערך התחבורה הציבורית. לאחר קביעת הצרכים והכנת התכנית, על משרד התחבורה ליזום פעולות חקיקה וקביעת תקנות שיסדירו באופן מקיף את הפעילות בענף המוניות, ובכלל זה את הטיפול ברישיונות להפעלת קווי שירות וברישיונות לנסיעות שירות, לפי מכלול הצרכים התחבורתיים. פעולות החקיקה צריכות גם לאפשר למשרד לבצע אכיפה כאשר הדבר נדרש, על מנת לקיים מערך תחבורה ציבורית יעיל ואיכותי לרווחת ציבור הנוסעים. עד לגיבוש וליישום של התכנית המלאה כאמור, על משרד התחבורה להפעיל מערך בקרה יעיל ואפקטיבי על פעילות מוניות השירות והמוניות המיוחדות ולנקוט את כל האמצעים הנדרשים, כדי שהפעילות תבוצע על פי רישיונות ההפעלה.








משרד התחבורה והבטיחות בדרכים
התקשרויות עם יועצים ונותני שירותים
הגופים המבוקרים: משרד התחבורה והבטיחות בדרכים


ליקוי


1.         נוהלי ההתקשרות של המשרד, בין היתר בנוגע להעסקת יועצים, להתקשרויות בפטור ממכרז ולעבודת ועדות המכרזים לא עודכנו משנת 1998, והם אינם מותאמים לשינויים בתקנות ובהוראות תכ"ם שחלו מאז. אין במשרד התחבורה גוף מטה ייעודי שמרכז את עבודת 11 ועדות המכרזים הפועלות במשרד. מסמכי המכרזים פזורים אצל גורמים שונים במשרד, ולחלק מן מוועדות אין מידע מרוכז על ההתקשרויות שנעשות. ניהול התקשרויות מבוזר וללא גוף מטה אינו מאפשר בין היתר פיקוח נאות על המכרזים וההתקשרויות, הפקת לקחים מההתקשרויות ושמירה על הידע הארגוני שנצבר בעקבותיהן. *על משרד התחבורה ליישם את החלטת מנכ"ל המשרד מינואר 2013 לשינוי מבני של ועדות המכרזים, וכמו כן עליו לשקול הקמת גוף ייעודי שירכז את כל התקשרויות המשרד.


תגובה
משרד התחבורה והבטיחות בדרכים


1.        בימים אלה (ספטמבר 2015) פועל משרד התחבורה להקמת אגף מכרזים והתקשרויות (למעט בנושאי תח"צ). במסגרת הסיכום התקציבי לשנים 2015-2016 סוכם כי למשרד יוקצה תקן של ראש אגף מכרזים והתקשרויות. האגף יהא מופקד על ניהול מרוכז ומסודר של  מערך החוזים וההתקשרויות של כלל יחידות בהתאם לנדרש בתקנות ובהוראת תכ"מ. באופן זה תתאפשר בקרה מעקב ופיקוח צמודים על החוזים וההתקשרויות במשרד, תוך תיאום מלא עם הלשכה המשפטית וחשבות המשרד. האגף החדש ישמש כ"לשכת שירות" ליחידות המשרד בתחומי העריכה והכנת "מפרטים טכניים" ויתן ליחידות המשרד סיוע מקצועי צמוד בתחום. האגף יקדם את תהליך מיחשוב מערך המכרזים המשרדי, תוך יצירת שקיפות מלאה בתהליכי המכרזים וההתקשרויות של כלל יחידות המשרד ובכלל זה ניהול הועדות של כלל יחידות המשרד עפ"י דפוסי עבודה אחידים.
לעניין הרשות הארצית לתח"צ, המשרד מציין כי ביום 01.04.2015, פרסמה הרשות מכרז פנימי למרכז בכיר מכרזים והתקשרויות. ביום 03.05.2015 נבחרה עובדת למילוי תפקיד זה. מהות התפקיד הינה לרכז את כל התקשרויות של הרשות בידי אחראי אחד על בסיס ניסיון מקצועי וידע ארגוני קודם והכל בהתאם להוראות התכ"מ.  במהלך


הביקורת, רוכזו  בעותק קשיח תיקי המכרזים של כל  ההתקשרויות של הרשות הארצית לתח"צ.  ביום 11.05.2015, בוצעה פנייה למשרד האוצר לטובת הטמעת מערכת "נוע"ם – ניהול ועדות ממוחשב" של אגף מערכות מידע של משרד האוצר ברשות. לאחר מספר שיחות לעניין ההיבט הטכני עם מנהל אגף תקשוב במשרד התחבורה ומנהל אגף טכנולוגיות תח"צ, נעשתה פנייה בתחילת אוגוסט 2015 למנמ"רית משרד האוצר לטובת ביסוס המענה הטכנולוגי ליישום ההטמעה.


ליקוי


2.         ועדת תשתיות ותח"ץ לא ניהלה תיקי מכרזים הכוללים את כל המסמכים הקשורים למכרזים. במשרד התחבורה לא קיימת מערכת לריכוז מידע לגבי המכרזים.


ליקוי


3.         בשנים 2014-2011 אישרו ארבע ועדות המכרזים שנבדקו 361 התקשרויות, מרביתן (321) בפטור ממכרז. חלק מההתקשרויות בפטור ממכרז אושרו מסיבות שאינן מוצדקות.


ליקוי


4.         נמצאו 20 מקרים שבהם אושרו הארכות התקשרות בפטור ממכרז, בשל היעדר היערכות בעוד מועד למכרז חדש, על פי תקנה 3(4)(ב)(2) לתקנות - אף שהיה די זמן להיערך לביצוע התקשרויות חדשות; משך ההארכות נע בין חודשיים לשנתיים, וב-12 מהן הוגדלו סכומי ההתקשרות ב-1.4 מיליון ש"ח עד 38 מיליון ש"ח.


ליקוי


5.         משרד התחבורה ביקש מהחשכ"ל לאשר כ-20 התקשרויות עם יועצים וחברות בפטור ממכרז, לפי תקנה 3(4)(ב)(3) - פטור ממכרז להתקשרות המשך בנסיבות מיוחדות ומטעמים מיוחדים. אף שתקנה זו אמורה להיות מיושמת במקרים מיוחדים בלבד, משרד התחבורה משתמש בה בחלק מהמקרים ללא הצדקה. *ראוי שמשרד התחבורה יימנע משימוש בלתי מוצדק בתקנות הפטור, על מנת שלא לפגוע במטרות חוק חובת המכרזים.


תגובה
משרד התחבורה והבטיחות בדרכים




4-5.        מנכ"ל המשרד, היועצת המשפטית וחשב המשרד העירו בהזדמנויות שונות, לרבות בפני חברי הנהלת המשרד, שעל היחידות עליהם הם אחראים להקפיד להיערך מבעוד מועד למכרזים בתחומים עליהם הם אחראים ולהגיע בזמן לוועדות מכרזים, על מנת להבטיח הליך תחרותי ולהקטין את כמות הבקשות לפטור ככל הניתן. גם ועדת המכרזים של הרשות הארצית התייחסה לנושא בהחלטתה ביום 29.03.2015, אשר חידדה כי הינה מעוניינת להוקיע את הצורך בהארכות התקשרות שלא באופציות הכלולות בחוזה, ועל כן נדרש  כל אגף המקצועי, לבוא ולהופיע בפני הוועדה עם מפרט מכרז לאישור פרסום, וזאת עם בקשתו למימוש האופציה האחרונה בחוזה. יש לציין, כי חלק ניכר מההתקשרויות בפטור הינם ביחס לנושאי מחשוב, כאשר הפטורים מאושרים בהתאם לחוק. כמו-כן, מזה מספר שנים המשרד מתקשר עם יועץ לענייני מחשוב בכדי שייבחן את הבקשות לפטורים ממכרז בתחום המחשוב, על מנת למנוע אישור פטורים ממכרז שאינם מחויבי המציאות. מדובר במהלך ייחודי המעיד על החשיבות שמייחס המשרד לבדיקה של השוק והצורך להימנע ככל הניתן מפטורים לא מחויבי המציאות. 


ליקוי


6.         בשנים 2014-2011 אישרה ועדת הפטור המשרדית פטור ממכרז לכ-250 התקשרויות, בנימוק שהספק הוא "ספק יחיד" (להלן - בנימוק של ספק יחיד). חלק מהתקשרויות אלה היו בתחום ענ"א, שבו קיימת תלות רבה בספקים. השימוש בנימוק של ספק יחיד פטר את האגפים שהזמינו את העבודות מהחובה לפעול על פי הליך תחרותי. לדוגמה, בתחילת שנת 2013 התקשר המשרד עם ספק להקמה ולתחזוקה שוטפת של מאגרי מידע וכן לחיבור מקוון של מכוני הרישוי לאגף מערכות המידע של המשרד. ההתקשרות בוצעה בפטור ממכרז בנימוק של ספק יחיד, אף שהמשרד לא בדק לעומק אם קיימים ספקים פוטנציאליים אחרים.


ליקוי


7.         בשנת 2010 נקבע בהסכם התחרות שנחתם בין המדינה ובין אגד - אגודה שיתופית לתחבורה ציבורית בע"מ (להלן - אגד) על הסכם לשימוש זמני במרכז המידע הקיים באגד ולבצוע שדרוג ולהתאמה של מרכז המידע לצורכי  


המשרד (להלן - הסכם התחרות). ההתקשרות עם אגד נעשתה ללא מכרז וללא אישור ועדות הפטור. אף שההתקשרות הייתה אמורה להיות זמנית ולמרות הבטחות המשרד לקדם מכרז בנושא, במועד סיום הביקורת עדיין נמשכה ההתקשרות האמורה ללא מכרז. הארכת ההתקשרות למשך חמש שנים מסתכמת ב-13.5 מיליון ש"ח.


ליקוי


8.         בשנת 2010 החליטה ועדת המכרזים המשרדית על מתן פטור להתקשרות עם חברת בנק הדואר בע"מ (להלן - בנק הדואר), להקמת מרכז שירותי סליקה ולמתן שירות למחזיקי כרטיס חכם המשמש בתחבורה הציבורית. הבקשה לאישור הפטור הוגשה בלי שנעשו בדיקה מעמיקה ואומדן של עלויות הפרויקט; בלי שבוצע אפיון מפורט של המערכת הנדרשת; ובלי שבוצע תיאום עם מפעילי התחבורה הציבורית לגבי התאמת המערכות שלהם למערכת שתקים חברת הדואר. כמו כן, הנימוקים שהציג המשרד לקבלת הפטור לא היו מבוססים. אף שהמשרד הבטיח בשנת 2010 לוועדת הפטור של החשכ"ל לקדם מכרז בעניין עד מועד סיום ההתקשרות עם בנק הדואר בשנת 2013, הוארכה ההתקשרות כמה פעמים בלי שפורסם מכרז, וסכום ההתקשרות הוגדל בכ-300%, מ-10 מיליון ש"ח ל-41.5 מיליון ש"ח .


ליקוי


9.         משרד התחבורה לא ביצע אומדן כללי של עלות ביצוע המכרז למתן שירותי בקרה ופיקוח הנדסי, חשבונאי ותקציבי על פרויקטים תחבורתיים. כן לא ביצע המשרד אומדן עלות לגבי כל קבוצת משנה של פרויקטים שנכללה בו. אי-ביצוע אומדן כאמור משמעותו אי-שימוש בכלי חשוב לבדיקת סבירות הצעות המחיר שהוגשו למכרז, ואף גרם לפסילת מציעים בגלל קביעת ועדת המכרזים כי הצעתם יקרה מדי.


ליקוי


10.         מינהלת תחבורה ציבורית, שהיא חברה חיצונית, עוסקת משנת 2003 במתן שירותי ניהול, תיאום וייעוץ בתחום התחבורה הציבורית. הרשות הארצית לתחבורה ציבורית הוקמה בשנת 2013 והייתה אמורה להחזיר אליה את הסמכויות והתפקידים שהועברו למינהלת תחבורה ציבורית. ואולם במועד סיום הביקורת מינהלת תחבורה ציבורית עדיין ממשיכה לפעול, בניהולן של


שתי חברות חיצוניות פרטיות. *מן הראוי שמשרד התחבורה יימנע מהעברת תפקידי הליבה שעליו לבצע לחברות פרטיות, ולהחזיר אליו את האחריות ואת הסמכויות שהועברו לחברות כאלה.
תגובה
משרד התחבורה והבטיחות בדרכים


10.        הקמת הרשות הארצית לתחבורה ציבורית שהחלה בדצמבר 2013  נמצאת בעיצומה ועם השלמת גיוס כלל העובדים על פי התקינה החדשה אשר אושרה על ידי נציבות שרות המדינה, חלק מהפעילות המבוצעת במנהלות יופנה פנימה לאחריות האגפים המקצועיים של הרשות. יחד עם זאת חשוב להדגיש כי מינהלות התח"צ אינן מבצעות תפקידי ליבה של משרד התחבורה וכל תכליתן לסייע לאגפים המקצועיים ברשות הארצית לתח"צ.


ליקוי


11.         בשנת 2013 החליט משרד התחבורה לפרסם מכרז להקמת מינהלת תכנון תחבורתי. בחינת התפקידים שהוגדרו במסמכי המכרז מעלה חשש כי פעולות ליבה מסוימות של משרד התחבורה הועברו למינהלת תכנון תחבורתי. העברת תפקידי ליבה למינהלת תכנון תחבורתי משמעותה העברת סמכויות ואחריות ממשרד התחבורה, שהוא רשות שלטונית, לחברת יועצים פרטית, בניגוד להוראת תקנון שירות המדינה (להלן - התקשי"ר) ונוהלי משרד התחבורה.


ליקוי


12.         מינהלת התכנון ומינהלת תחבורה ציבורית מנהלות, על פי הגדרת סמכויותיהן בחוזי ההתקשרות אתן, תהליכי התקשרות עם יועצים שמועסקים ע"י המנהלת - ובין היתר מאתרות יועצים, חותמות על ההסכמים עם היועצים, ומשלמות לחברות שאתן התקשרו. במצב דברים זה המשרד אינו שולט בכל תהליך ההתקשרות, אך נושא באחריות לה ולתשלום בעבורה.


תגובה
משרד התחבורה והבטיחות בדרכים


11-12.        ביום 01.04.2015 פרסמה הרשות הארצית נוהל "בקרה על פעילות ודיווחי מנהלות התח"צ ותכנון תחבורתי". מטרת הנוהל להסדיר את המעקב, הדיווח והבקרה אחר פעילות המינהלות בכל הקשור בעמידה בתנאי המכרזים, החוזים החתומים, ההחלטות השונות של ועדת המכרזים של המשרד בהקשר לפעילות המנהלות, הדיווחים החודשיים  


והתקופתיים של המינהלות וביצוע תכניות עבודה/משימות מאושרות.     .
ליקוי


13.         למרות החלטת ועדת הרכישות כי ההתקשרויות של שתי החברות הפרטיות המפעילות את מינהלת תחבורה ציבורית עם גורמים חיצוניים יבוצעו על פי התקנות, וכי יפורסמו לגבי ההתקשרויות מכרזים חדשים, הוארכו חלק ניכר מההתקשרויות שביצעו שתי המינהלות עד סוף שנת 2014.


תגובה
משרד התחבורה והבטיחות בדרכים


13.        מנהל הרשות מינה מרכזת בכירה למכרזים והתקשרויות ברשות הארצית לתח"צ ליו"ר ועדת התקשרויות של מנהלות התח"צ. יחד עם חברי הועדה האחרים, אשר גם הם התמנו, הנחתה הוועדה בכל הפרוטוקולים עד היום כדלקמן: על המנהלות לצאת במכרז פומבי על פי תקנות חובת המכרזים והוראות תכ"ם על כלל התקשרויות של ספקי המשנה בכל מקום שלא נעשה כדלקמן:  •הארכת התקשרות עם ספקי משנה קיימים תתבצע רק לאחר אישור פרסום מכרז פומבי.  •הארכת התקשרות הנ"ל אכן מתבצעת בפטור ממכרז במשורה וככל שניתן מופסקת ההתקשרות וככל שהיא הכרחית נעשה ניסיון לצמצמה למינימום הנדרש עד לבחירת זוכה/ים במכרזים הפומביים.  ההחלטה על הנ"ל נעשית לאחר בחינה עניינית ומדוייקת של כל התקשרות והתקשרות בהיקפה והן בצורך כמפורט בפרוטוקולים. 


ליקוי


14.         בנוגע למכרז מסוים באחת מועדות המכרזים קבעה הוועדה כי היא תזמן את שני המציעים, כדי לבדוק אם דרישות המכרז מובנות להם. ואולם מנהלת אגף תכנון תחבורתי היא שנפגשה עם המציעים לבד ולא במסגרת ועדת המכרזים. מאחר שלא נכתב סיכום של פגישות אלה, לא יכלה ועדת המכרזים לבדוק מה נדון בהן ומה היו תוצאותיהן. אי-הקפדה על קיום פגישה בנוכחות חברי הוועדה ועל תיעוד מלא שלה בפרוטוקול כנדרש עלולה לפגוע בטוהר המידות של המכרז.


ליקוי




15.         על משרד התחבורה לנהל מאגרי יועצים על פי הנקבע בתקנות ובהוראות תכ"ם ולרכז את כל המידע על התקשרויותיו, כדי לאפשר פיקוח נאות, הפקת לקחים ושיתוף ידע.


ליקוי


16.         מן הראוי שמשרד התחבורה ייערך בעוד מועד לסיום התקשרויות ויפרסם מכרזים בזמן, כדי לאפשר התקשרויות חדשות עם ספקים ועם נותני שירותים. כמו כן, על ועדות המכרזים לבצע אומדן מקצועי לגבי עלות כל התקשרות שנעשית על פי מכרז.


ליקוי


17.         על ועדת הפטור של החשכ"ל לדרוש ממשרד התחבורה לעבוד על פי הנקבע בחוק חובת המכרזים ובתכ"ם, לדרוש ממנו לקיים את הבטחותיו לפרסם מכרזים ולהימנע מלאשר התקשרויות בפטור ממכרז כאשר הדבר אינו הכרחי.


ליקוי


18.         על משרד התחבורה לבצע בדיקה מקיפה ומעמיקה של שיטות העבודה הנוגעות להליכי ההתקשרות ושל תפקוד ועדות המכרזים.




משרד התשתיות הלאומיות, האנרגיה והמים
חוות דעת על היבטים בפעילות במשק החשמל
הגופים המבוקרים: רשות החשמל, חברת החשמל לישראל, משרד האוצר, רשות החברות הממשלתיות, רשות ההגבלים העסקיים.


ליקוי
1.         מאז חקיקת חוק משק החשמל ב-1996, ובמשך למעלה מ-18 שנים ועד מועד סיום הביקורת, משרד התשתיות הלאומיות, האנרגיה והמים (להלן- משרד האנרגיה) ומשרד האוצר, כולל רשות החברות הממשלתיות (להלן - הגורמים הממשלתיים) לא ביצעו את השינויים המבניים במשק החשמל כנדרש בחוק ואף לא מימשו את המתווים שהם גיבשו בשנים 2013-2010 לשינוי כזה. המתווים שגיבשו הגורמים הללו בשנים 2013-2010 הלכו והתרחקו מיישום עקרון התחרות במשק החשמל אשר עמד בבסיס החוק. בין השאר, הם לא השלימו את גיבושם של עקרונות ניהול מערכת החשמל ואת אישורם. בסיום הביקורת אין בעל רישיון לניהול המערכת, ופעילות זו לא הועברה מחח"י לחברת ניהול המערכת בע"מ . כל זאת בניגוד להוראות חוק משק החשמל.


ליקוי


2.         מרבית החברים שמינו, שרי האוצר והאנרגיה דאז האחראים מטעם הממשלה לענייני משק החשמל ועל ענייני חח"י, לצוות ההיגוי (למעט נציג ציבור אחד) הם עובדים בכירים במשרדי האוצר והאנרגיה. השרים דאז לא מינו לצוות גורמים מאזנים בלתי תלויים המייצגים אינטרסים שונים מאלה של משרדיהם ושל חח"י, כמו רשות החשמל.


תגובה
רשות החברות הממשלתיות


2.        לעניין פעולת צוות ההיגוי, יודגש כי גורמי המדינה נעזרו ביועצים להערכות התועלות מיישום השינוי המבני במשק החשמל, לרבות ביצוע תחשיבים מפורטים לתועלות הצפויות מביצוע התייעלות.


ליקוי




3.         טיוטת ההמלצות שהכין צוות ההיגוי במרץ 2014 הותירה את מרבית פעילויות משק החשמל בידי חח"י, בלי שנבחנו במסגרתה הסדר הנכסים של חח"י והתחייבויות, שיפור איתנותה הכספית, וכן התועלת הצפויה ממנה בהשוואה לעלויותיה הצפויות.


תגובה
משרד התשתיות הלאומיות, האנרגיה והמים


3.        מנהל מינהל החשמל, אשר שימש כנציג המשרד בצוות ההגוי, מבהיר בהקשר זה כי במסגרת דיוני צוות ההיגוי נבחנו בין היתר עקרונות להסדר נכסי חח"י, טיפול בהתחייבויות החברה ושיפור איתנותה הפיננסית. בטיוטת המלצות צוות היגוי הוצגה תחזית לפיה מעל 40% מהייצור יועברו למגזר פרטי יחד עם כ- 10% מהיקף החלוקה, וזאת בנוסף להוצאת ניהול המערכת מחברת החשמל.


תגובה
רשות החברות הממשלתיות


3.        הליקוי מצביע על כך שלכאורה מבנה משק החשמל המוצע על ידי צוות ההיגוי "ישמר את המבנה המונופוליסטי של חח"י" על דעת הרשות היא שככל שייושם שינוי מבני על פי טיוטת דוח המלצות צוות ההיגוי (להלן: "טיוטת ההמלצות"). הוצאת מנהל המערכת מחזקתה של חברת החשמל לישראל (להלן: "חח"י") הינה פעולה חיונית ביותר ליצירת תשתית שתאפשר יצירת משק תחרותי בעתיד במקטע הייצור. צוות ההיגוי סבר כי לא מומלץ לעבור למשק תחרותי במקטע יצור בטווח זמן מידי ללא סיכון אספקת חשמל גופא, ומכיוון שראה לנגד עיניו את הצורך במתן המלצות ישימות ואשר מבטיחות את אמינות אספקת החשמל לצרכנים בחר להמליץ על צעדים הדרגתיים. יודגש כי טיוטת ההמלצות מתווה את מבנהו הרצוי של משק החשמל עד לשנת 2025, ואינה מונעת שינויים נוספים במשק החשמל בעתיד. טיוטת ההמלצות, אשר הינן הקטנת חלקה של חח"י בייצור, הכנסת תחרות למקטעי החלוקה והאספקה והפרדת מנהל מערכת החשמל מהחברה, מהווה צעד המקדם את משק החשמל לעבר תחרות, מתוך הבנה ששינוי מהותי זה עדיף שייעשה "אבולוציונית". לעניין איתנותה הפיננסית של החברה, יודגש כי היה זה יעד מרכזי להשגה בתוכנית הרפורמה כולה, בעידודה של רשות החברות הממשלתיות..




ליקוי


4.         לגורמים הממשלתיים אין תחשיבים כוללים ומבוססים בדבר התועלת שעשויה הייתה לצמוח למשק ממעבר לשוק תחרותי ומהקטנת תלותו בחח"י כמונופול. גם אין בידיהם אומדן בדבר הנזקים שנגרמו למשק עקב המשך תלותו בחח"י ובשל אי-יישומם של השינוי המבני ותכניות ההתייעלות. משרד מבקר המדינה אמד נזקים אלו בסכום של 12.4-9.1 מיליארד ש"ח  (בגין אי הפרדת מנהל המערכת והעסקת עובדים עודפים בחח"י) בשנים 2013-2008.משרד מבקר המדינה כבר ציין שמשרד האנרגיה, משרד האוצר, רשות החברות הממשלתיות ורשות החשמל לא הגיעו להסכמה בעניין נוסח הרישיון לניהול המערכת . לכן לא יושמו החלטות הממשלה בדבר השינוי המבני במשק החשמל, לרבות הפעלתה של חברה נפרדת לניהול המערכת . יתר על כן, הגורמים הממשלתיים לא נתנו לחח"י או לכל גוף אחר רישיון לניהול המערכת, ושר האנרגיה טרם התקין תקנות בעניין תפקידו של מנהל המערכת. אי-השלמת תהליך ניסוח הרישיון לניהול המערכת והפקדתו בידי גורם שהוגדר כאחראי לביצוע פעולות הנדרשות על פי תנאיו - אינן תקינות ועלולות לגרום למשק הפסדים כלכליים, בסך של 6.4-4.3 מיליארד ש"ח בשל תכנון פגום של מערך הייצור.


תגובה
משרד התשתיות הלאומיות, האנרגיה והמים


4.        למיטב הבנתו  המקצועית של מנהל מינהל החשמל, תכנון מערכת החשמל בישראל הינו ראוי וסביר, ואין בו "עלות מצטברת של עודף כושר ייצור למשק". בהתאם להנחיית השר, החל משנת 2017 הרזרבה הזמינה של משק החשמל אמורה לעמוד על 17% - 21%. זאת ועוד, מנהל מינהל החשמל המליץ לשר לא לאשר חלק מרישיונות מותנים שניתנו ע"י רשות החשמל - רישיונות שעלולים לחרוג מתכנית פיתוח משק החשמל וליצור עודף כושר ייצור במדינה. השר קיבל את עמדתו של המנהל. בעניין חברת ניהול המערכת-פעילות ניהול המערכת מבוצעת דה-פקטו על ידי חברת החשמל, כשמרבית הפעילות נעשית מתוקף החוק הקיים ורישיונות החברה. הפרדת מנהל המערכת מחח"י מיועדת ליצור גוף ניטרלי ועצמאי, המאפשר לכלל יחידות הייצור הקיימות במשק החשמל לפעול באופן מיטבי (באמצעות ניהול אופטימיזציה של משק החשמל, ובכלל זה סדרי הכנסת תחנות כוח למערכת החשמל.  הוצאת מנהל המערכת מחח"י מצריכה מעבר (בהסכמה) של כ"א בעל מיומנות וניסיון מקצועי שנרכשו במשך שנים. היכולות הנדרשות מעובדים אלה מתפרסות על שלושה תחומי פעילות מרכזיים של ניהול המערכת - תחום הפיקוח (על מערכת


החשמל הארצית במקטעי הייצור וההולכה), תחום התכנון המכיל בתוכו פיתוח וטכנולוגיה ותחום החיזוי (לחיזוי ביקושים מהטווח המיידי עד הטווח הארוך).  מעבר לכך, הפרדת מנהל המערכת מחייבת השקעות גבוהות במיוחד במערכות מחשוב ובמנגנונים הנלווים לכך. ככל הידוע למשרד, בכל המדינות שבהן נערכה רפורמה במשק החשמל היו הוצאות אדירות הקשורות בפיתוח מערכות ממוחשבות מתקדמות. ספק אם עלויות אלה נלקחו בחשבון באומדן שהוצג בחוות הדעת.  בנוסף לאמור לעיל צריך לקחת בחשבון גם סיכונים שכרוכים בקידום שינוי מבני "כפוי" והשפעתם האפשרית על פעילות משק החשמל.    .


ליקוי


5.         הנהלת חח"י והדירקטוריון היו מודעים עוד לפני 2008 לקיומם של 2,500-1,700 עובדים עודפים, ובמאי 2008 העריכו את עלות המשך העסקתם בכ-700 מיליון עד 1 מיליארד ש"ח בשנה . בין דצמבר 2007 לדצמבר 2012  אישר דירקטוריון חח"י שלוש תכניות התייעלות, אך הן לא מומשו, לדברי חח"י, משום שהיא לא קיבלה את אישור רשות החברות הממשלתיות והממונה על השכר, ומשום שלא הגיעה ביחד עם הגורמים הללו להסכמות עם ארגון העובדים בעניין תנאי הפרישה שיקבלו העובדים במסגרת אותן תכניות. משרד האוצר לרבות רשות החברות הממשלתיות לא אישרו מחד גיסא את תכניות ההתייעלות בשל עלותן הגבוהה, ומאידך גיסא גם לא סייעו לחח"י במציאת פתרונות חלופיים לחוסר התייעלותה. להערכת חח"י, העלות העודפת בגין העסקת העובדים העודפים (ללא ניכוי תשלומי הפרישה לעובדים) הסתכמה בשנים 2013-2008 בכ-6-4.08 מיליארד ש"ח .


תגובה
רשות החברות הממשלתיות


5.        יובהר כי חיזוק איתנותה הפיננסית של חח"י לא ייעשה בהתייעלות ובפרישת עובדים בלבד, אלא קיים צורך במתווה תעריפי אשר מכיר בחלק מעלויות פעילותה של חח"י אשר אינן מוכרות על ידי רשות החשמל, לרבות עלויות לגביהן כבר הודיעה רשות החשמל כי תכיר בהן בתעריף, לפחות חלקית. כך לדוגמה, רשות החשמל טרם הכירה בהצמדת הפנסיה של עובדי חח"י למדד, הגם שהצמדה זו התקבלה בחקיקה ראשית בכנסת. יובהר כי הדבר הופך את רשות החשמל לרגולטור דה פקטו גם לעניין אישור הסכמי השכר, וזאת מבלי שיש לרשות החשמל את הידע המקצועי לטפל בהסכמי שכר או את הסמכות החוקית לכך. עוד יובהר, כי נראה שרשות החשמל מוצאת לנכון לערוך בחינות ממושכות ולעכב פרסומי תעריפים, כל זאת תוך פגיעה באיתנותה הפיננסית של חח"י. כך למשל, תעריפי מקטעי ההולכה והחלוקה לא עודכנו מאז שנת 2002, יצוין כי עדכון בסיס התעריפים במקטעים אלו היה אמור להתבצע בסוף שנת 2005. רשות החשמל אף טרם סיימה את בדיקתה בנוגע להוצאות הפנסיה של החברה ולכן בתעריף ישנה הכרה חלקית בלבד בעלויות הפנסיה, עלויות שגובו בהסכמים שונים ושאושרו על ידי הרגולטורים הרלוונטיים..
ליקוי




6.         רשות החשמל טרם קבעה בסיס תעריפים עדכני לחח"י במקטעי ההולכה והחלוקה (להלן - מקטעי הרשת), מאז בסיס התעריפים שנקבע ביולי 2002 . לקביעת בסיסי תעריפים השלכות על הכנסותיה של חח"י ועל מצבה הכספי.


תגובה
משרד התשתיות הלאומיות, האנרגיה והמים


6.        להיעדר בסיסי תעריפים עדכניים יש השלכות שליליות ביותר על הכנסותיה של חח"י ועל מצבה הכספי.  כך למשל, תעריפי הרשת במקטעי ההולכה והחלוקה מבוססים כיום על נתוני חברת החשמל בשנים 1995 - 1999 (!). בשנת 2011 תעריף זה היה בחסר של כמיליארד ₪. מצב דומה היה גם בשנים הקודמות (למעשה, מאז קביעת התעריף בשנת 2002).  מנהל מינהל החשמל מעריך את החסר המצטבר במאזן חברת החשמל, בגין תעריפי ההולכה והחלוקה בלבד, בכ- 10 מיליארד ₪ לפחות. החסר בתעריפים אלה גדל משנה לשנה.  למרות מצבה הפיננסי הקשה של חח"י, רשות החשמל טרם עדכנה תעריפי הרשת במקטעי ההולכה והחלוקה וטרם קבעה מתכונת ידועה וברורה להעברת דיווחים שוטפים הנדרשים לקביעת התעריף. 


תגובה
רשות החשמל


6.         רשות החשמל מבצעת בימים אלה בחינה של דוח "נביגנט" לקביעת בסיס הרשת ובשבועות הקרובים תפיץ לשימוע ציבורי את דוח חברת הייעוץ ואת התייחסות הרשות לדוח זה.  
מדובר בעבודת ייעוץ שאינה מחייבת את מליאת הרשות ומתוקף החוק עליה להפעיל את שיקול דעתה ולבחון אותה, ולפיכך בוחנת כעת הרשות את הדו"ח ומבצעת בקרת עלויות על עלויותיה של חברת החשמל כמתחייב בחוק, ותכיר בעלויות המוכרות הדרושות לה, כמתחייב בחוק.


ליקוי


7.         הנהלת חח"י לא הציגה לדירקטוריון וזה לא דרש ממנה, לקראת אישור התקציבים ותכניות העבודה השנתיות מסמך אחוד וכולל המציג את הקשר בין  


היקפי תשומות העבודה הנדרשות לבין התפוקות המתוכננות. בכך הקשתה הנהלת חח"י על הדירקטוריון לבחון עד כמה תקני כוח אדם שהוא נדרש לאשר שיקפו תקני יעילות מיטבית בעבודה. הנהלת חח"י והדירקטוריון שלה לא קיימו בשנים 2013-2007 בקרה תקופתית מספקת על השגת יעדי היעילות המתוכננים של עובדי חח"י במקטעי הפעילות וביחידות חח"י השונות, בהתייחס לתפוקות שבוצעו בכל אחת מהתקופות.


תגובה
חברת החשמל לישראל


7.        הנהלת החברה והדירקטוריון מקיימים כל העת בקרה על השגת יעדי ההתייעלות המתוכננים של עובדי החברה במקטעי הפעילות השונים וביחידות השונות. כך, במסגרת דיוני התקציב השנתיים מוצגות לדירקטוריון תכניות העבודה השנתיות, אשר כוללות, בין היתר, נתונים כגון מדדי פריון, התפתחות שיא הביקוש השנתי לשנים 1990-2015; מגמות התייעלות; התפלגות כוח האדם; מטרות ויעדים לשנת התקציב; הנחות יסוד לתקציב השנתי; תקן כוח אדם ושעות נוספות מעודכן; הקטנת תקציב החטיבה – משמעויות והשלכות; תהליכי הפקת לקחים; BENCH MARK לעומת שנים קודמות וחברות אחרות בעולם; וכיו"ב.


ליקוי


8.         נוכח אי-הצלחתן של ממשלות ישראל ליישם בשנים 2015-1996 את מדיניותן במשק החשמל ולהגשים את הוראות חוק משק החשמל בנוגע לשינוי המבני, ולנוכח הקושי של הממשלה לבצע שינויים מבניים, הגיעה העת, לאחר 18 שנים ויותר, שהממשלה תפעל בנחישות ובנחרצות לייעול משק החשמל: עליה לפעול בהתאם למטרות ולעקרונות של חוק משק החשמל כדי ליצור תנאי תחרות ולשמור על האינטרסים של הצרכנים, תוך הבטחת האיתנות הפיננסית והיציבות העסקית של חברת החשמל. על הגורמים הממשלתיים לפעול בשיתוף פעולה ובגיבוי הממשלה, על מנת לאפשר את מימושה של תכנית התייעלות מקיפה בחח"י, ולקבוע דרכי מעקב ופיקוח על מימושה, כדי להבטיח את השגת יעדיה. המשך המצב הקיים מהווה סיכון הן לשרידות החברה והן למשק, וככל שיתמשך, הסיכון והעלות למדינה ילכו ויגדלו. על הממשלה להנחות את שר האנרגיה ושר האוצר להציג לה חלופות להפעלת משק החשמל על השפעותיהן על משק המדינה ועל צרכני החשמל ואת השינויים המתחייבים במשק, בהתחשב בעלויות ובתועלות שלהם ובסיכונים הכרוכים בהם, ועל הממשלה להכריע בדבר החלופה המיטבית למשק המדינה. לאחר הכרעת הממשלה, על השרים הנוגעים בדבר לקבוע באמצעות משרדיהם אבני דרך לקידום הכרעתה, לרבות בחינת הצורך בייזום שינויי חקיקה שיאפשרו את הגשמת יעדי הממשלה ומטרותיה ובקרת


השגתם; מצד אחד יש לשפר את שיתוף הפעולה בין כל המאסדרים, ומצד שני יש לנהוג זהירות מוגברת ולשמור על עצמאות רשות החשמל כגורם שקובע באופן בלתי תלוי את תעריפי החשמל; נוכח ניגוד העניינים המובנה בין משרדי האנרגיה והאוצר כבעלים ואחראים על האיתנות של חברת החשמל לבין הצורך לשמור על האינטרסים של הצרכנים.


תגובה
משרד התשתיות הלאומיות, האנרגיה והמים


8.        המשרד סבור כי שמירה על האיתנות הפיננסית ועל שרידותה של חברת החשמל, שהיא בעלת רישיון ספק שירות חיוני, הינה אינטרס משותף הן של הממשלה והן של צרכני החשמל.  בחוות דעת של המשנה ליועמ"ש לממשלה משנת 2010 נאמר בהקשר זה כדלקמן: - "המדינה פועלת בכל כובעיה כנאמן הציבור. אין למדינה כלום משל עצמה... לריבון כובע אחד בלבד - נאמן הציבור... ההבחנה בין פעולותיה של המדינה כריבון לבין פעולותיה כבעלים אינה מקובלת עוד". על המדינה לפעול לפי אותה מערכת ערכים בכל פעולותיה. 


ליקוי


9.         נתוני לוח 2 מראים שהמתווים שגובשו הלכו ורחקו במרוצת השנים מיישום עקרון התחרות במשק החשמל אשר עמד בבסיס החוק, בהציעם מבנה המשמר את מעמדה המונופוליסטי של חח"י בכל אחת מהפעילויות. עוד עולה מהנתונים כי משנת 2003 ועד סיום הביקורת לא עלה בידי הגורמים הממשלתיים לגבש ולאשר תכנית שתאפשר לממשלה ליישם שינוי מבני במשק החשמל ובחברת החשמל, גם לא לפי מתווים המשמרים את מעמדה המונופוליסטי של חח"י באינטגרציה אנכית . זאת בניגוד לתכלית החקיקה ליצור תנאים לתחרות במשק החשמל במגוון פעילויות. מעמדה הדומיננטי של חברת החשמל בכל אחד ממקטעי פעילותה מעורר חשש מהפעלת כוח שוק על ידיה במקטעים שבהם היא ספק יחיד, תוך כדי דחיקת מתחרים וצמצום התחרות במקטעים אחרים שבהם היא חשופה לניסיונות מצד אחרים להתחרות בה.


תגובה
משרד התשתיות הלאומיות, האנרגיה והמים


9.        המשרד מבהיר כי מקטעי הייצור וההספקה (מכירת חשמל לצרכנים) הם המקטעים שבהם ניתן ליצור תחרות. לעומת זאת, מקטעי ההולכה והחלוקה הינם מונופול טבעי.  לאור זאת במרץ 2014 המליץ צוות ההגוי להפריט מעל 40% ממקטע הייצור ולפתוח לתחרות את מקטע האספקה - בהיקף של סך ייצור החשמל הפרטי. הצוות המליץ לאפשר גם המשך הפעילות של גורמים פרטיים כמחלקי משנה - בחלק מזערי  


של מקטע החלוקה (עד 10%). חשוב להדגיש כי מערך ייצור חשמל באמצעות תחנות כוח פחמיות הינו מרכיב אסטרטגי חיוני בפעילות משק החשמל, המבטיח יתירות ושרידות של המערכת הארצית. לפיכך, הצוות המליץ לשמור על תחנות הכוח המופעלות בפחם במסגרת של חח"י. על פי תחזית שגובשה ע"י צוות ההיגוי, בשנת 2025 מרכיב הייצור הפרטי היה אמור להיות יותר גדול ממקטע היצור של חברת החשמל (ללא תחנות כוח פחמיות שממלאות כאמור תפקיד אסטרטגי).   


ליקוי


10.         משרד מבקר המדינה מעיר למשרד האנרגיה ולרשות החשמל, למשרד האוצר ולרשות החברות הממשלתיות כי בסיום מועד הביקורת טרם החלה לפעול חברת ניהול המערכת, וחברת החשמל מבצעת את הפעילות הזאת ללא רישיון ייעודי. זאת למרות החלטת הממשלה ממאי 2009 שלפיה יקדמו השרים את פעילותה של חברת ניהול המערכת, ורשות החשמל תשלים את נוסח הרישיון לפעילות של ניהול המערכת בהתאם להערות שאמורות להתקבל לטיוטה שהפיצה. מצב עניינים זה מעכב את מימוש השינוי המבני במשק החשמל.


תגובה
רשות החברות הממשלתיות


10.        רשות החברות הממשלתיות אינה בעלת סמכות לעניין מתן רישיונות לחברת ניהול המערכת הרשות מילאה כיאות את תפקידה בפנייתה החוזרת והנשנית לשר התשתיות הלאומיות, האנרגיה והמים בבקשה שימנה דירקטורים לחברת ניהול המערכת, אולם שר התשתיות הלאומיות, האנרגיה והמים טרם מינה את הדירקטורים כמבוקש.


ליקוי


11.         ב-31.1.13 השיבה יו"ר רשות החשמל לשר האנרגיה הקודם, על בסיס חוות דעת שהכין עבורה יועץ הרשות לגבי התקופה שטרם מינויה, כי המפנה לרעה במצב חח"י נבע בעיקר מעלייה חדה בהתחייבויותיה לפנסיה משנת 2003 ובעלויות התפעול, לרבות בשכר, משנת 2011. יו"ר הרשות גם הבהירה כי החל בשנת 2012 לא הייתה אמורה חח"י להציג פערים ניכרים במקטעי הרשת, נוכח החלטה שקידמה עם מינויה על מתן מקדמות לעלויות במקטעים אלה (ראו להלן). יו"ר הרשות גם ציינה כי הרשות התריעה זה שנים על העלויות שנגרמו למשק החשמל ולצרכניו בגין עיכוב במימוש הרפורמה במשק החשמל ובגין חוסר התייעלות בחח"י, וכי לא היו בידיה


כלים לאכוף את התייעלות חח"י - זאת בעוד שהיא אינה רשאית להשית על צרכני החשמל עלויות בגין חוסר התייעלותה של חח"י. לבסוף ציינה יו"ר הרשות, בתשובתה לשר האנרגיה הקודם, כי משרדי הממשלה חייבו לעתים את חח"י לבצע מיזמים רחבי היקף שהטילו עליה עול של מימון ראשוני כבד, בהתעלם ממצבה הכספי וממגבלותיה במימון זה. כל זאת אף שלפי הדין תעריף החשמל המושת על צרכני החשמל אינו אמור לממן מראש השקעות ראשוניות אלה, אלא אמור לשקף את החזר ההשקעות בצירוף התשואה עליהן.


תגובה
משרד התשתיות הלאומיות, האנרגיה והמים


11.        המשרד מבהיר בהקשר זה כי הדין אינו קובע האם עלויות מימון יכללו בתעריף מראש או בדיעבד, וכי מדובר בהחלטות רשות החשמל המבטאות את גישתה לנושא זה. הדין מאפשר לקבוע מועד המימון של השקעות חח"י לפי שיטות ומועדים שונים. שיטה של מימון מראש אפשרית, ככל שיוחלט עליה. אין מניעה או פסול במימון מראש, אם הדבר מיטיב עם מטרות משק החשמל.


ליקוי
12.         לדעת משרד מבקר המדינה, לנוכח מצבה הכספי של חח"י וקשייה במימון מיזמים רחבי היקף, לרבות אלה שבתוקף תפקידה כבעלת רישיון ספק שירות חיוני (להלן-סש"ח). , ונוכח מגבלות רשות החשמל בקביעת תעריף המתחשב במימון מראש של השקעות והכרה בעלויות עודפות, ראוי היה שצוות ההיגוי (ראו להלן) ישלים את עבודתו ואת גיבוש מסקנותיו והמלצותיו לגבי צעדים בני מימוש לשיפור איתנותה הכספית של חח"י. משרד מבקר המדינה מעיר לחח"י, כי לאור משקלם המהותי של רכיבי הדלקים וההון במבנה התעריף ולאור השונות שבין החברות הזרות לבין חח"י ברכיבים אלה, הרי מאחר ולא שקללו אותם במסגרת ההשוואה, אי-אפשר להסיק בהכרח כי יש להעלות את תעריפי חח"י. משרד מבקר המדינה מעיר לגורמים הממשלתיים, לרבות רשות החשמל, שעליהם לבצע בדיקה מקיפה של כלל הגורמים למצבה הכספי של חח"י כדי לסכם על צעדים בני מימוש שיבטיחו את שרידות חח"י כסש"ח.
תגובה
משרד התשתיות הלאומיות, האנרגיה והמים


12.        מנהל מינהל החשמל מציין כי איתנותה הכספית של חח"י עמדה בראש מעייניו של צוות ההיגוי וכי הצוות הכין תכנית לשיפור משמעותי במצבה הכספי של החברה - למימוש בתוך פחות מעשר שנים. המלצות הצוות נשארו במצב של טיוטה והעניין לא קודם.   לדעת


מנהל מינהל החשמל, חישוב תעריפים בחסר במשך שנים רבות, מלווה בעיוות שנגרם עקב חוסר תעריפים (כגון תעריפי שירותים נלווים וגיבוי), הוא הגורם המרכזי למצבה הפיננסי הרעוע של חברת החשמל ולחוב האימתני שלה . זאת ועוד, החיסכון הצפוי מהתייעלות חברת החשמל נמוך יותר מהחסר התעריפי העקבי והמתמשך.   מדוח יועץ חיצוני (חברת KPMG) שהוגש למשרד האוצר בשנת 2005 משתמע כי כבר בשנה זאת הסתמן חסר תעריפי עצום בהיקף של 1.5 - 3.4 מיליארד ₪.  בדוח הייעוץ החיצוני של חברת החשמל, אשר הוצג בשנת 2010 ונעשה ע"י גורם בין-לאומי מוכר ובר סמכא, נקבע כי יש להעלות את תעריף החשמל הכולל ב- 16%.  מדוח חברת הייעוץ של רשות החשמל משנת 2014, לעניין תעריפי ההולכה והחלוקה, משתמע כי החסר התעריפי במקטע זה בלבד עולה על מיליארד ₪ לשנה, וזאת לאחר ההפחתה המומלצת בדוח, והפתוחה לדיון, של 34% בעלויות העבודה. ראה גם תגובה לליקוי מס' 6.


ליקוי


13.         לדעת משרד מבקר המדינה, על הגורמים הממשלתיים, משרד האוצר לרבות רשות החברות הממשלתיות ומשרד האנרגיה, להכין תכנית להעברת פעילות ניהול המערכת מחח"י לחברה נפרדת תוך כדי ניהול מו"מ עם ארגון העובדים בנושאים שבהם מתחייב הדבר על פי דין. על תכנית זו לכלול לוחות זמנים ומדדים לבקרה, לרבות תכולת העבודה  הנדרשת ליישומה. יש לפעול בעניין זה בהקדם, שכן אי-העברת פעילות ניהול המערכת לידי חברת ניהול המערכת בע"מ פירושה המשך תלותו של משק החשמל, בכלל זה של היח"פים, במונופול של חח"י, שהאינטרסים שלה אינם חופפים בהכרח את אלה של כלל המשק.משרד מבקר המדינה מעיר לצוות ההיגוי כי הנחת היסוד בחלופה שהציג מחזקת את ההכרח לוודא שהשינוי המבני אכן יביא לחיסכון, ואת הצורך להציג לפני השרים את הכדאיות הכלכלית הנובעת מן החלופות השונות - כל זאת עוד לפני קבלת החלטות לביצוע. עוד מעיר משרד מבקר המדינה, שבשל היעדר אומדן בדבר עלות השינוי המבני אי-אפשר לתכנן תכנון מושכל את המקורות למימונו. זאת ועוד, חסרונם של נתונים לגבי הכדאיות הכלכלית של השינוי עלול ליצור מצב שבו הצרכנים הם אלה שיידרשו בסופו של דבר לממן אותו ואת תכנית ההתייעלות. משרד מבקר המדינה גם מעיר כי בהיעדר תימוכין להמלצות הצוות, לא ניתן לוודא כי הוא אכן בחן חלופות למימון השינוי המבני.


תגובה
משרד התשתיות הלאומיות, האנרגיה והמים




13.        המלצות הביקורת בדבר הפרדת ניהול המערכת מחח"י, תכנון מושכל של מקורות המימון וחתירה לכדאיות כלכלית של השינוי המבני מקובלות על המשרד והוא מאמץ אותן.


ליקוי


14.         לדעת משרד מבקר המדינה, על השרים לשקול ולבחון בהקדם, חלופות להמשך פעילות משק החשמל וחח"י, על השלכותיהן האפשריות, כדי להציגן להכרעת הממשלה.


תגובה
משרד התשתיות הלאומיות, האנרגיה והמים


14.        השר מסר כי הוא ייתן בהקדם האפשרי את דעתו לעניין השינוי המבני הנדרש במשק החשמל ובחברת החשמל.


ליקוי


15.         משרד מבקר המדינה מעיר לרשות החברות הממשלתיות כי אי-השלמת בחינת מלוא ההיבטים הכרוכים במכירת נכסי חח"י, יצרה קושי בהסדרת נכסי חח"י ובטיפול בהתחייבויותיה. דבר שיש בו לעכב את יישום השינוי המבני במשק החשמל, הכרוך בין השאר במכירת נכסים של חח"י.


תגובה
רשות החברות הממשלתיות


15.        אכן, רשות החברות הממשלתיות טרם סיימה לבחון את כלל ההיבטים הכרוכים במכירת נכסי חח"י, והתהליך נמצא בעיצומו. יודגש כי אין בכך שהדבר לא בוצע במקביל לטיוטת המלצות הצוות, כדי להביא לעיכוב בהשלמת מהלך השינוי המבני עצמו שכן מכירת נכסי חח"י אינה בגדר "שינוי מבני". יצוין כי רשות החברות הממשלתיות פועלת בחודשים האחרונים באופן אינטנסיבי, לרבות היעזרות ביועצים חיצוניים, לגיבוש מתווה מפורט להסדר הנכסים. רשות החברות פועלת בשים לב לכלל השיקולים הנוגעים המשפיעים על סוגיה סבוכה זו, לרבות משמעויות כלכליות, השפעות על נושים, השפעה על משק החשמל ועל חח"י. בחודשים הקרובים עתידים גורמי המדינה הרלוונטיים לסיים את גיבוש המתווה האמור.


ליקוי




16.         משרד מבקר המדינה מעיר לרשות החברות הממשלתיות, כי אין פרוטוקולים מדיוניה הפנימיים בנוגע לתכנית מצפן (שחח"י הציגה לה כאמור במאי 2008 ובאפריל 2009), או בנוגע למתווה חלופי להתייעלות המתואם גם עם הנהלת חח"י וארגון עובדיה. היעדר התיעוד אינו מאפשר לוודא כי הרשות מילאה את תפקידה כנדרש כדי לסייע לחח"י להתייעל במסגרת שינוי המבנה הארגוני. עוד מעיר משרד מבקר המדינה לרשות החברות הממשלתיות, כי מתוקף תפקידה בחוק החברות הממשלתיות, וכי נוכח החלטת ביה"ד מאפריל 2009 בדבר מעורבות גורמי המדינה בבחינת תכנית ההתייעלות, היה עליה לפעול בשיתוף עם הנהלת חח"י לקידומה תוך ניהול משא ומתן עם ארגון העובדים; עוד מעיר משרד מבקר המדינה לרשות החברות הממשלתיות, כי מתפקידה היה לוודא שהתועלת של תכנית התייעלות שחח"י מגישה לאישורה עולה על עלותה, ובמידה והיו לה ספקות לגבי תועלתה של התכנית, היה עליה להביא את הדברים לפני חח"י ולפעול בשיתוף עמה ועם וארגון העובדים לגיבוש מתווה חלופי בכפוף לבדיקת ההשלכות על כלל המשק. משרד מבקר המדינה מעיר לרשות החברות הממשלתיות כי מתפקידה היה לוודא שהתועלת של תכנית התייעלות שחח"י מגישה לאישורה עולה על עלותה. אם סברה שמחירה של תכנית זו עולה על התועלת ממנה, היה עליה לסייע בגיבוש מתווה חלופי כדאִי, בשיתוף הנהלת חח"י והדירקטוריון שלה, ותוך כדי ניהול מו"מ עם ארגון העובדים.


תגובה
רשות החברות הממשלתיות


16.        עמדת הרשות הינה כי אין לאשר בכל מחיר הסכם פרישה. כמו כן, הרשות סבורה כי נעשה בלבול בין סמכויות ההנהלה והדירקטוריון של חברה ממשלתית לבין תפקיד רשות החברות הממשלתיות. בסמכות ההנהלה והדירקטוריון של חברה ממשלתית לקדם תכניות התייעלות ותפקיד הרשות לעניין זה הוא לבחון אם התוכניות אותן מגישה החברה לאישורה כדאיות לחברה וסבירות מבחינת היקף התשלומים גם בראיה הנקודתית לחברה וגם בראיה רוחבית לכלל החברות הממשלתיות. יש לציין כי בחודשים האחרונים סייעה הרשות לחח"י בחתימת הסכם פרישה בין חח"י והעובדים לפיו יפרשו בפרישה מוקדמת 440 עובדים ואף אישרה את הרחבתו ב-20 מכסות נוספות בשלב נוסף.


ליקוי


17.         לדעת משרד מבקר המדינה ראוי היה שרשות החברות הממשלתיות הייתה


מתריעה לפני השרים על החלטות הדירקטוריון והנהלת חח"י לגבי הגדלת התקנים של העובדים הקבועים והארעיים, בניגוד לתכניות ההתייעלות.


תגובה
רשות החברות הממשלתיות


17.        בשנתיים האחרונות הרשות עומדת על כך שתקן עובדי חח"י לא יגדל, ולראייה ההחלטות שהתקבלו בדיוני התקציב האחרונים, כדלקמן: מעבר מתכנון מספק תקנים למשרות מתוקצבות, הקפאת מספר המשרות המתוקצבות במקום להגדילן והקפאת מתן קביעויות. 


ליקוי


18.         לדעת משרד מבקר המדינה, מן הראוי היה שצוות ההיגוי ייתן דעתו על הצורך בהסדרת הדיווח על הנוכחות ומבנה השכר בחח"י ועל היקף ההתייעלות הנדרש בה נוכח מספר העובדים שיפרשו וגובה הפיצויים שישולם להם. מן הראוי היה שהצוות יקבע את פעולות הגורמים הממשלתיים שיאפשרו מימוש של תכנית כזו ואת דרכי המעקב והפיקוח של הגורמים הממשלתיים על מימושה, כדי להבטיח את השגת יעדיה .


תגובה
רשות החברות הממשלתיות


18.        בשל העובדה שהצוות הינו צוות היגוי אשר מטרתו גיבוש המלצות ואינו צוות משא ומתן, הרי שטיוטת ההמלצות אינה עוסקת בנושאים אשר להם השלכות על זכויות עובדים עליהם נדרש קיומו של משא ומתן, שכן קביעת המלצות ברורות ללא קבלת עמדות ארגון העובדים במסגרת משא ומתן הייתה עשויה להיתפס ככניסה למשא ומתן עם תוצאות ידועות מראש. בתגובות המדינה לבית הדין לעבודה חזרה המדינה והדגישה את ההבדל בין עבודת צוות ההיגוי אשר התמקדה בהסדרה של משק החשמל, הכוללת פעולות חיצוניות לחברה, לבין עבודת צוות המשא ומתן אשר התמקד בהשלכות שינויים מבניים בחח"י עצמה על זכויות העובדים. הפרדה זו נשמרה גם בטיוטת צוות ההיגוי.


ליקוי


19.         משרד מבקר המדינה מעיר להנהלת חח"י, לדירקטוריון, לרשות החברות הממשלתיות ולממונה על השכר כי מדבריו של סמנכ"ל משאבי אנוש בחח"י


ניתן ללמוד על פוטנציאל התייעלות שלא מומש. רשות החברות הממשלתיות השיבה לפניות חח"י רק לאחר פנייה חוזרת של חח"י, וחח"י מצדה, לא הגישה תכנית סדורה לרשות עד נובמבר 2012. לדעת משרד מבקר המדינה, גם אם הסתייגותה של רשות החברות הממשלתיות לאשר את תכנית תנופת אור נבעה מאי-רצון לאשר תנאי פרישה חריגים , היה עליה לסייע למצוא פתרונות למצב הכלכלי הקשה של חח"י - ביודעה כי קיימים 1,700 עובדים עודפים לפחות, אשר העלות העודפת בגין העסקתם (ללא ניכוי תשלומי הפרישה לעובדים) הסתכמה בשנים 2013-2008 בכ-6-4.08 מיליארד ש"ח ; וכי לחברה חובות שהגיעו באותה עת לכ-66.5 מיליארד ש"ח. עוד מעיר משרד מבקר המדינה לרשות החברות הממשלתיות כי מתוקף תפקידה ונוכח אי-מימוש השינוי המבני, ובכללו תכניות ההתייעלות (תכניות מצפן ותנופת אור) מחד גיסא, וקיומם של עובדים עודפים מאידך גיסא, מן הראוי היה שהרשות תגלה מעורבות רבה יותר בסיוע לחיפוש אחר פתרון משותף לצמצום מצבת העובדים העודפים ולשיפור המצב הכספי של חח"י. היה עליה לעשות זאת בשיתוף הדירקטוריון, ארגון העובדים  ושאר הגורמים הממשלתיים, כחלק מתפקידה לסייע לחברה ממשלתית בניהול עסקיה ובשינוי הארגוני שלה.  מהנתונים עולה כי הנהלת חח"י והדירקטוריון לא הצליחו להשיג את יעדי ההתייעלות משנת 2008 ואילך ולצמצם את תקן העובדים ומצבתם, בין היתר, בשל אי-יכולתם להגיע להסכמות עם ארגון העובדים ובשל העובדה שלא התקבלו אישורי הגורמים הממשלתיים.  משרד מבקר המדינה מעיר להנהלת חח"י כי אין לה ביסוס להסבריה כי הגידול שנרשם במכירותיה ובאספקת החשמל שלה עד שנת 2012, חרף "קיבוע" מצבת עובדיה, נבע בהכרח רק מהתייעלותה בעבודה . משרד מבקר המדינה גם מעיר להנהלה על שלא עלה בידיה להגיע בשנים 2013-2008 למתווה התייעלות מוסכם ובר מימוש שעשוי היה לאפשר את הפחתת עלויות העבודה בחברה, ולסייע בהפחתת הפער בין העלויות המוכרות של חח"י לבין הוצאותיה בפועל. בכך תרמה ההנהלה להגדלת הפערים בין מתווה התעריף לבין הוצאות חח"י, ללא עלויות הדלקים (ראו להלן).  


תגובה
חברת החשמל לישראל


19.        חשוב לציין, כי בימים אלה החברה מיישמת תכנית פרישות מוקדמות בתנאים מיוחדים לכ-440 עובדים. זאת, בהתאם להסכם קיבוצי שנחתם ביום 25.2.2015, וקיבל לאחרונה את אישורם של הממונה על השכר ורשות החברות הממשלתיות, אשר ליוו את החברה בתהליך גיבושו של הסכם זה מול ארגון העובדים. גיבוש תכנית הפרישות המוקדמות ויישומה בפועל, מקדם את השגת יעדי ההתייעלות בחברה


ועונה, לפחות בצורה חלקית, על הליקויים שגילתה הביקורת בהקשר זה.  מאמציה של חברת החשמל להתייעל בתקופה המבוקרת עולים גם מנתונים אובייקטיביים, המעידים על ההתייעלות המשמעותית בפעילות חברת החשמל בתקופה המבוקרת, חרף הקשיים הלא מבוטלים שניצבו בפניה.  כך, חרף גידול חד בביקוש לאספקת החשמל בשנים המבוקרות, גידול של 37% בהיקף המכירות, גידול במספר הלקוחות ב-14% (גידול של כ-350,000 לקוחות), גידול באורך הקווים ב-18%, והגדלה של יכולת ההשנאה ב-12%, ובשעה שנגזר על חברת החשמל להשלים בזמן קצר ובכל מחיר שורה של תכניות חירום שנועדו למנוע את קריסת משק החשמל, מצבת כוח האדם בחברה לא גדלה. 


ליקוי


20.         משרד מבקר המדינה מעיר להנהלת החברה על שהמנכ"ל הקודם נתן קביעות לעובדים ארעיים בניגוד לנוהל, ולדירקטוריון החברה על כי לא עמד על כך במועד, וכך נמנעה ממנו האפשרות לשנות את ההחלטות שהתקבלו, מאחר שהיה מעשה עשוי. עוד מעיר משרד מבקר המדינה שהתנהלות זו, וכן הסברי חח"י ממאי 2014, מלמדים שלדירקטוריון לא היו אמצעי פיקוח ובקרה נאותים על פעילות המנכ"ל הקודם, וזה הציב עובדות מוגמרות בלי שניתן אישור הדירקטוריון מראש.


תגובה
חברת החשמל לישראל


20.        המחויבות העמוקה של דירקטוריון חברת החשמל לתהליך ההתייעלות בחברה באה לידי ביטוי, בין היתר, במעורבות חסרת התקדים של חברי הדירקטוריון בפיקוח על הליך הענקת קביעויות בחברה, זאת הרבה מעבר למקובל בחברות ממשלתיות בכלל, ובחברות בסדר גודל של חברת החשמל בפרט (שהרי, תפקיד זה שמור ככלל להנהלה).
ליקוי


21.         על הגורמים הממשלתיים, לרבות רשות החשמל, לבצע בדיקה מקיפה של כלל הסיבות למצבה הכספי של חח"י כדי להחליט על צעדים בני מימוש שיבטיחו את שרידותה כבעלת רישיון ספק שירות חיוני.


תגובה
רשות החשמל




21.        הרשות פעלה ופועלת בנושא. הרשות סבורה, כי מצבה של חח"י נובע מחוסר יעילות רב בחברה שהציבור אינו צריך לשאת בו. הרשות פעלה ותמשיך לפעול במסגרת תפקידה מתוך איזון בין אינטרס החברה והצרכן יחד.
הרשות תיקח חלק בכל צוות שימונה. יחד עם זאת, הרשות יכולה להשפיע על מצבה של החברה רק באמצעות הכלי התעריפי, אשר נקבע בחוק שיקבע על בסיס עקרון העלות, ואינו יכול לכלול מימון מראש של השקעות ברכוש קבוע.
ליקוי


22.         לדעת משרד מבקר המדינה, קיומם של פערים אין משמעו בהכרח שיש לעדכן את מתווה התעריף בהתאם לעלויות בפועל וכך להכיר גם בעלויות בלתי דרושות. אולם מאז שנת 2009 ועד יוני 2012, המועד שבו הציגה חח"י את הפערים בין מתווה התעריף לבין הוצאותיה בתשקיף, לא השתמשה רשות החשמל בסמכותה ולא חייבה את חח"י להגיש לה את טבלאות הפערים במתכונת מפורטת, לרבות פירוט פעולות ההתאמה והמיון שעשתה לצורך הכנתן. רק בפברואר 2015, היא השלימה את מתכונת הצגת הפערים הנדרשת מחח"י.
תגובה
רשות החשמל


22.        חברת החשמל מיישמת את ההחלטות שהתקבלו.
1. בחודש יולי 2015 העבירה חברת החשמל ביאור מבוקר של ההכנסות וההוצאות של השירותים של מנהל המערכת. הדוח המבוקר שהועבר לרשות הינו פרי הסכמה בין הרשות ובין החברה לכך שהדוח יפורסם באתר הרשות ובאתר החברה.
2. מאז קבלת ההחלטה מישיבת המליאה מס' 451 התקבלו מס' דיווחים מהחברה, בהתאם ללוחות הזמנים שנקבעו בהחלטה.
3. בהמשך  להחלטה מישיבת המליאה מס' 453, החברה העבירה דיווח על הפערים ואף כללה אותו בדוחות הכספיים שלה, כנדרש.
4. בנוגע לשימוע בגין דוחות מנהל המערכת, הצוות המקצועי ברשות מקיים דיאלוג עם מנהל המערכת, כך שעם קבלת


ההחלטה מנהל המערכת יהיה ערוך ליישמה.




משרד התרבות והספורט
מניעת אלימות בספורט
הגופים המבוקרים: משרד התרבות והספורט, משטרת ישראל, משרד החינוך, המשרד לביטחון הפנים, ההתאחדות לכדורגל בישראל, איגוד הכדורסל בישראל, המועצה להסדר ההימורים בספורט. 


ליקוי


1.         אי-תכלול המערך למניעת אלימות בספורט בידי משרד התרבות והספורט והמועצה - מאז הוקמה המועצה למניעת אלימות בספורט בספטמבר 2009, היא לא הציעה תכנית פעולה לטיפול בנושא האלימות בספורט ולא הצליחה לרתום את הגופים הנוגעים בדבר ליצירת מאגר נתונים על אירועי אלימות. על משרד התרבות והספורט, בסיועה של המועצה למניעת אלימות בספורט, לתכלל ולהוביל את המערך להתמודדות עם אלימות בספורט תוך שיתוף פעולה עם המשטרה, המשרד לביטחון הפנים, משרד החינוך, ההתאחדות לכדורגל ואיגודי הספורט, וכל גוף יטפל בהיבטים שבתחום אחריותו. בה בעת על שאר הגופים הנוגעים בדבר - כל גוף בתחום אחריותו - ליישם את הוראות החוק ואת המלצות הוועדות ולשתף פעולה עם משרד התרבות והספורט ועם המועצה למניעת אלימות בספורט כדי לקיים מערך אפקטיבי להתמודדות עם אלימות בספורט ולהעצים את היסודות ההוגנים והערכיים בספורט. לשם כך יש לקיים פעילות חינוכית, מניעתית ואכיפתית במגרשי הספורט, בקרב ילדים ובני נוער וכן בקרב האוהדים והציבור הרחב, פעילות אשר תתרום להפיכת הספורט לחוויה תרבותית ומהנה שכל רובדי האוכלוסייה ירצו להשתתף בה.


תגובה
משרד החינוך


1.        משרד החינוך ישתף פעולה עם כל גוף לטובת קידום החינוך למניעת אלימות בספורט,  ומוכן להשתתף  בגיבוש תכניות בנושא. הסמנכ"ל הבכיר ומנהל המינהל הפדגוגי, בשם המנכ"לית והשר, הנחו את  כל  בתי הספר  לביצוע פעילות  שכותרתה "מניעת אלימות וגזענות" כבר  בשבוע הראשון של הלימודים.  משרד החינוך מציין כי, תכנית הלימודים נקבעת על ידי שר החינוך באמצעות המזכירות הפדגוגית ומשכך קיימות תכניות לימודים עיוניות ומעשיות בפירוט רב, עם זאת, המשרד ישתף פעולה ויקבל כל הצעת ייעול  לקידום הנושא. 


ליקוי


2.         אף  שהמשרד אחראי לתכלול הפעולות ליישום החוק לאיסור אלימות בספורט, ליישומן של המלצות המועצה וההמלצות של הוועדות שהוקמו בנושא, הוא והגופים הנוגעים בדבר (המשטרה, המשרד לבט"פ, משרד החינוך, ההתאחדות לכדורגל ואיגוד הכדורסל) לא הביאו לידי סיום את


הפעולות שנועדו לשפר את האבטחה האזרחית. כמו כן, לא גיבש המשרד תכניות לחינוך הספורטאים בליגות הילדים והנוער, תכניות להתמודדות עם התנהגות אלימה וגזענית של אוהדים ותכניות לשיפור חוויית הצפייה במתקני הספורט.


תגובה
משטרת ישראל


2.        בוצעו פעולות רבות במהלך השנה האחרונה לטובת יישום החוק לאיסור אלימות בספורט ולשיפור חווית הצפייה, בין היתר בוצעו הפעולות הבאות: כנסים מקצועיים לכלל מנהלי האירועים בספורט, כנס לחברות האבטחה, הסדרת הצבת בעלי תפקידים באירועי הספורט, הסדרת קוד לבוש, הגברת הפיקוח והבקרה על פי  תוכנית בקרות, הקפדה על ביצוע הערכות מצב (להלן: עמ"צים) בכל  התחנות, הגברת הפיקוח והבקרה על התייצבות מורחקים.


ליקוי


3.         התמודדות לקויה עם הסתה לגזענות וקריאות במגרשי הספורט  - המשרד לא נקט פעולות ארוכות טווח לתכלול, למידה, מיפוי, פיתוח תכניות והגברת המודעות הציבורית בכל הנוגע להיקפה של בעיית הגזענות בספורט ולא התווה כלים להתמודדות אתה. בכלל זה הובלת עבודת מטה לקידום מתווה להתמודדות עם גילוי גזענות שהציע היועץ המשפטי לממשלה בפברואר 2013.  




תגובה
משרד התרבות והספורט


1-3.        משרד התרבות והספורט רואה עצמו מחויב למיגור תופעת האלימות והגזענות בספורט וזאת בהתאם לסמכות הקבועה לו בחוק. המשרד יערוך דיון מקיף בשיתוף המועצה למניעת אלימות בספורט, לצורך התווית דרכי פעולה לטיפול בממצאי דוח הביקורת, בהתאם לסמכויות המוקנות לכל אחד מהגופים המעורבים. כמו כן, המשרד ישתף  פעולה עם הגורמים השונים העוסקים בנושא לרבות תיקון החוק. משרד התרבות והספורט מדגיש כי עצם הקמתה  של המועצה למניעת אלימות בספורט (להלן – המועצה) - גוף בו יושבים נציגי כל הגורמים הרלוונטיים מייצגת את המנגנון לשיתוף פעולה בין הגורמים השונים לצורך עבודת מטה משותפת ולסייע בהסרת חסמים. המשרד


נותן  למועצה למניעת אלימות את המשאבים הנדרשים ועושה את שביכולתו בכדי שהמועצה למניעת אלימות בספורט תבצע את כלל תפקידיה. שרת התרבות והספורט החליטה על הקמת צוות בדיקה פנים משרדי, לבחינת כלל הפעולות, למניעת אלימות וגזענות בספורט במהלך השנים האחרונות. הוטל על  הצוות לרכז, לבחון ולערוך בדיקת יישום המלצותיהן של כלל דוחות הוועדות הציבוריות אשר עסקו בנושא מניעת אלימות. כמו כן, הצוות התבקש להציע פתרונות ודרכי פעולה ישימים, על מנת שניתן יהיה להתמודד עם תופעות האלימות וגילויי הגזענות בספורט ובמגרשי הספורט לתמיד. צוות הבדיקה סרק את כלל דוחות הוועדות אשר עסקו בנושא, מיפה את ההמלצות אשר בוצעו ואת אלה אשר טרם בוצעו. הצוות קיים ישיבות עבודה רבות משתתפים מקרב הגופים הקשורים לנושא וביניהם: המועצה למניעת אלימות בספורט, משטרת ישראל, התאחדויות ואיגודי ספורט, נציגי משרדים אחרים, יו"ר הוועדות הציבוריות הקודמות אשר עסקו בנושא, נציגי גופים ועמותות הפועלים בתחום מניעת אלימות ופעילות קהילתית, נציגי קבוצות וארגוני אוהדים  ועוד. הוכן דוח מקיף הכולל המלצות לפעילות במגוון תחומים: אכיפה וענישה,  תשתיות  וחוויית הצפייה, אוהדים , תרבות וקהילה. המשרד מציין  כי בכל אחד מתחומים אלה מפורטות המלצות הכוללות פרטים נוספים כגון: למי הסמכות והאחריות לנושא מסוים, מהי הפעילות הנדרשת, ומהם הפעולות המוצעות ליישום ההמלצה. עם אישור המלצות אלה על ידי שרת התרבות והספורט תוכן תכנית כוללת ליישום החוק למניעת אלימות בספורט.  המשרד מקווה  כי תוכנית זו תעשה בשיתוף מלא של כלל הגופים והגורמים הרלוונטיים ובכללם: המועצה למניעת אלימות בספורט, משרדי ממשלה אחרים, משטרת ישראל, המועצה להסדר הימורים בספורט, התאחדויות ואיגודי ספורט, עמותות אוהדים ועמותות קהילתיות, זאת כדי לקיים מערך אפקטיבי להתמודדות עם אלימות בספורט ובכך להעצים את היסודות ההוגנים והערכיים בספורט.


ליקוי


4.         לדעת משרד מבקר המדינה משתקף פער בין האופן שבו כל אחד מהגורמים רואה את מידת שיתוף הפעולה ואופן חלוקת תחומי האחריות ביניהם; כאשר לדעת יו"ר המועצה הם אינם מספקים ואינם ברורים דיים, ויש צורך בתגבור של כוח האדם כדי לשפרם, ואילו המשרד חושב ההפך מזה , פער זה מחייב את הגורמים לקיים עבודת מטה משותפת לליבון הסוגיות השנויות במחלוקת שתביא לחידוד קו הגבול שבין תחומי האחריות של שני הגורמים, להסדרת תהליכי עבודה משותפים ולקביעת דרכים לייעול הטיפול במניעת אלימות


בספורט. 


תגובה
משרד התרבות והספורט


4.        המשרד יבחן יחד עם יושבת ראש המועצה למניעת אלימות את נושאי חלוקת התפקידים בין המשרד למועצה. המשרד יסדיר את מערכת  יחסי העבודה המשותפים, לשם ייעול תהליכי העבודה ויבחן  כיצד באפשרותו לתת למועצה את המשאבים הדרושים לביצוע תפקידה, כפי שעשה עד כה וככל שאלה יעמדו לרשותו. כמו כן, יקיים מנכ"ל המשרד פגישות עבודה עיתיות עם יו"ר המועצה, לשם קבלת עדכון בנוגע לפעולות המועצה.


ליקוי


5.         ליקויים בתחום החינוך בליגות של ילדים ונוער - אף כי גיבוש תכניות למניעת אלימות בספורט בקרב ילדים ונוער הוא אחד מתפקידיה של המועצה, וחשיבותו למערך למניעת אלימות אינה מוטלת בספק - משרד התרבות והספורט והמועצה וכן משרד החינוך, לא גיבשו תכנית בנושא ולא השלימו שום פרויקט מאלה שדנה בהם המועצה בשש וחצי שנות פעילותה. משרד החינוך לא נענה לפניותיהם של ההתאחדות לכדורגל ואיגוד הכדורסל להיות שותף בהכנתן של פעילויות חינוכיות בתחרויות של ילדים ונוער שמתקיימות, בענפי ספורט אלה, מחוץ לתחומי בתי הספר. איגוד הכדורסל וההתאחדות לכדורגל לא יישמו חלק ניכר מהמלצות המועצה בנוגע להגברת המחויבות של הורים לילדים ספורטאים להימנע מאלימות ולעודד את גילויי ההגינות במשחקי הילדים, לרבות חיוב הורים לחתום על "אמנת הגינות" ושילובם כסדרנים במשחקים. ההתאחדות לכדורגל לא דנה כלל בהמלצות ועדת זליכה  העוסקות בדרכים לרתימת ההורים להפחתת ההתנהגות האלימה במשחקי ליגות הילדים והנוער שמתקיימים מחוץ לתחומי בתי הספר. על משרד התרבות והספורט, משרד החינוך, המועצה, ההתאחדות לכדורגל ואיגוד הכדורסל לקיים מערך חינוכי משותף של כל בעלי הזיקה לילדים ונוער הנוטלים חלק במשחקים, להחדרת ערכי כבוד והגינות במשחקי הילדים והנוער. כמו כן עליהם לנקוט יד קשה כלפי כל ביטוי של אלימות במשחקים אלה מצד הילדים או הוריהם.


תגובה
משרד התרבות והספורט


5.        המשרד דוגל  בקיום וביצירת שיתופי פעולה עם גורמים נוספים לטובת


הספורט בישראל. המשרד מקיים שיתופי פעולה ומאמין כי בנושא חשוב זה של חינוך להגינות בספורט, יש להמשיך בעבודה משותפת עם מערכת החינוך. המשרד בשיתוף המועצה למניעת אלימות בספורט מקיים שיח משותף עם כלל הגורמים הרלוונטיים לשם הכנת תוכנית מוסכמת וישימה על דעת השותפים השונים.
תגובה
איגוד הכדורסל בישראל


5.        איגוד הכדורסל מקבל את הערת הביקורת  ויפעל לתקן את הליקוי כדי להגביר את  ההגינות במשחקים.


תגובה
משרד החינוך


5.        למשרד החינוך תכנית ערוכה בנושא  מניעת אלימות בספורט והיא מבוצעת בתוך מערכת החינוך. המשרד פועל מכוח לימוד חובה בשעות הבוקר ואינו מעורב בפעילות ספורטיבית אחר הצהרים  ובשבתות.  לפיכך המשרד אינו מוסמך ואחראי ליזום, אך ישתף פעולה ככל שיוזמן ויתבקש. משרד החינוך מציין כי, בשיעורי החינוך הגופני ישנן תכניות מפורטות למניעת אלימות בספורט. עד לפני שנתיים נציג משרד החינוך  בוועדה היה יושב ראש ועדת המשנה של המועצה בנושא ליגות הילדים והנוער. המלצות הוועדה אומצו על ידי המועצה וכל ההמלצות מיושמות במערכת החינוך. 


ליקוי
6.         אי-גיבוש תכניות לשיפור חוויית הצפייה באירועי ספורט – המשרד, המועצה, ההתאחדות לכדורגל ואיגוד הכדורסל לא גיבשו תכנית פעולה כוללנית לשיתוף פעולה עם אוהדי קבוצות, להסדרת התנהגותם ולשיפור חוויית הצפייה שלהם בהתאם להמלצות ולמודלים קיימים. להלן פירוט עיקרי הממצאים: המשרד ואיגודי הספורט לא גיבשו מודל להסדרת היחסים עם האוהדים, ולא קידמו מודל לגישור בין האוהדים להנהלות הקבוצות. הם אף לא קידמו כלים אחרים להפחתת האלימות ולשמירה על הסדר מצד האוהדים, כגון: מיסוד ארגוני אוהדים והנפקת תעודות אוהד.  המשרד ואיגודי הספורט לא נרתמו כדי לקדם בחוק או בדרכים אחרות, את הגבלת השידור של אירועי אלימות במגרשים באמצעי התקשורת. המשטרה והגופים האחרים לא השלימו את גיבוש הרשימה של אמצעי העידוד שיותרו לשימוש האוהדים במשחקים. המשרד, ההתאחדות לכדורגל ואיגוד הכדורסל לא קבעו סטנדרטים בסיסיים מוסכמים לתנאים במגרשי ספורט, לרבות אלה של ליגות החובבים, שבהם בעיית התשתיות חמורה במיוחד. בליגות המקצועניות אין אכיפה של הושבת אוהדים במקומות המסומנים, ולא ננקטות פעולות לעידוד הגעת נשים וילדים למגרשים.  


תגובה
משרד התרבות והספורט




6.        הצוות הפנים משרדי אשר הוקם בראשות מנכ"ל משרד התרבות והספורט דן בהרחבה בנושא יצירת הקשר עם האוהדים. הצוות גיבש מספר המלצות אשר עדיין נבחנות במשטרת ישראל  ועם הגורמים השונים. לאחר שתושלם בחינתן, המשרד עתיד להוציאן אל הפועל בשיתוף כלל הגורמים. כמו כן, החליטה שרת התרבות והספורט כי תקיים בכל רבעון שולחן עגול עם נציגי האוהדים השונים וראש מינהל הספורט יקיים פגישות שכאלה בתדירות תכופה יותר. בתאריך 24.8.15 ניפגש ראש מינהל הספורט עם יו"ר עמותת האוהדים הארצית לדיון בהעמקת שיתוף הפעולה ובאפשרויות המשרד לסייע לארגוני האוהדים. המשרד מציין כי ביום 17.9.15 יערוך דיון במסגרת שולחן עגול, אשר בו ישתתפו נציגים מעמותות וארגוני אוהדים. המשרד באמצעות מרכז המועצה למניעת אלימות מקיים קשר שוטף מול ארגוני האוהדים, עמותות האוהדים וקבוצות האוהדים. צוות הבדיקה במשרד התרבות והספורט  דן בהרחבה בנושא שיפור חווית הצפייה במגרשים, סרק את המלצות הוועדות הציבוריות השונות בנושא ושמע שוב את הגורמים הרלוונטיים, הצוות קיבל המלצות נוספות בנושא. המשרד יפעל ליישומן של המלצות אלה באמצעות עבודת מטה משותפת עם כלל הגורמים הרלוונטיים.                                                                                  


תגובה
איגוד הכדורסל בישראל


6.        איגוד הכדורסל מקבל את הערת  הביקורת ויפעל  לתיקון תקנון המשמעת כך שירחיב ויפרט אחריות על קבוצות בעבירות משמעת. תיקון התקנון נוסח על ידי היועץ המשפטי  של  האיגוד , הועבר לדיון בוועדת תקנון ולאחר מכן יועבר לאישור ההנהלה.


ליקוי


7.         אי-הכשרת מערך שיטור אזרחי  - אף שסמוך להפעלת החוק נמצאו פגמים בתנאי הסף למינוים והכשרתם של מנהלי אירוע וסדרנים שנועדו לנהל אירועי ספורט ולשמור על הסדר והבטיחות בהם - לא השלימו משרד התרבות והספורט והמשטרה את גיבוש ההצעה לתיקון החוק שנועדה לשנות את תנאי הסף כאמור. לפיכך אין ביכולתם של בעלי תפקידים אזרחיים אלה להתמודד עם האלימות באירועי הספורט. 


תגובה
משרד התרבות והספורט


7.        משרד  התרבות והספורט הכין בשיתוף המועצה, מבחן תמיכה לגופים ציבוריים ולארגוני אוהדים ארציים ומקומיים, המבצעים פעילות למניעת אלימות וגזענות בספורט, במטרה לסייע בתקצוב פעילותם בנושאים אלו.  המלצה על מימון המועצה להסדר ההימורים בספורט


לפרויקטים למניעת אלימות בספורט בשיתוף גופים נוספים: בחודש נובמבר 2013, עם פרסום מבחני התמיכה העבירה המועצה להסדר ההימורים בספורט (להלן – הטוטו) סכום של 1 מיליון ש"ח לקיום 3 פרויקטים. ביום 18.5.2015 פורסם מבחן התמיכה של משרד התרבות והספורט לצורך תמיכה בהתאחדויות ספורט ובאיגודי ספורט המשתייכים לענף מועדף או לענף על, למימון הוצאות השיטור והסדרנות בליגות הבכירות וזאת בכדי לסייע לאיגודים והתאחדויות בהוצאות השיטור והסדרנות בליגות הבכירות.


תגובה
משטרת ישראל


7.        הצעת החוק מצויה בעבודה מאומצת, צפי לסיום – אוקטובר 2015. החטיבה רואה צורך ממשי ומיידי בקידום הנושא וקביעת 2 מדרגים/רמות למנהל אירוע. זאת ועוד, החטיבה רואה צורך ממשי בבחינת תכני הכשרת מנהלי האירועים ושדרוג התכנים, זאת על מנת למקצע ולהבטיח את יכולת השליטה והתמודדותם, מדובר בהצעת חוק להכשרות עתידיות. לגבי המנהלים המכהנים, סוכם מול משרד התרבות והספורט כי יכתב נוהל משותף למשטרת ישראל ולמשרד התרבות והספורט להרחקת/הדחת מנהל אירוע שאינו מסוגל לנהל אירועים בשל סיבות כאלה ואחרות לרבות מקצועיות. תועבר טיוטת נוהל  משטרת ישראל  לאישור משרד התרבות  והספורט עד נובמבר 2015.  


ליקוי


8.         פרסום קוד אתי לבעלי עניין ורתימתם לפעילויות של חינוך והסברה למניעת אלימות בספורט הם נדבך נוסף במערך למניעת אלימות בספורט ולהקניית ערכים ספורטיביים. על המשרד, המועצה, ההתאחדות לכדורגל, איגוד הכדורסל ושאר גופי הספורט לפעול להטמעת הקוד האתי בקרב בעלי העניין. 


תגובה
איגוד הכדורסל בישראל


8.         האיגוד מקבל את הערת הביקורת  והמלצותיו. האיגוד עומל על הכנת נוהל ניגוד עניינים אשר יכלול את הקוד האתי תוך התאמות פרטניות לאיגוד.


ליקוי


9.         ראוי שמשרד התרבות והספורט, בשיתוף המועצה להסדר הימורים בספורט ואיגודי הספורט, לצד קביעת כללים לתקינות ולבטיחות, ינקוט צעדים נוספים ויבצע עם הגופים הנוספים עבודת מטה לשיפור חוויית הצפייה. זאת - בהתאם לסטנדרטים אחידים בכלל מתקני הספורט וקביעת תנאי סף לקיום אירוע ספורט, בייחוד באלה של ליגות החובבים. צעד זה שעשוי לעודד צופים  


נוספים להגיע לאירועי הספורט, הוא נדבך חשוב בהפחתת האלימות באירועים אלה.   


תגובה
המועצה להסדר ההימורים בספורט


9.        המועצה להסדר ההימורים בספורט  מפעילה, במסגרת קרן המתקנים שלה להקמה ושדרוג מתקני ספורט – קרן המכונה 'שדרוג חווית הצפייה". על פי קרן זו, רשויות מקומיות שונות מקבלות תמיכה לשדרוג מתקני ספורט מובילים. שדרוג זה – כך הצפי – עשוי לסייע גם במניעת אלימות בקרב הצופים בספורט. עד כה הענות הרשויות השונות לקבלת תמיכה מקרן זו הייתה נמוכה מהמצופה, ונראה שיש להכניס שינויים באמות המידה של הקרן, על מנת להגדיל את הענות הרשויות לפרויקט. כיום (לאחר תיקון מס' 6 לחוק הספורט) בעלת הסמכות לשנות את אמות המידה היא המועצה הלאומית לספורט וזאת במסגרת תכנית לאומית למתקנים שהמועצה הלאומית אמורה לקבל ולפרסם ברשומות.  מועצת ההימורים מקיימת דו-שיח פורה בינה לבין המועצה הלאומית, וכל  המלצות מועצת ההימורים מועברות ויועברו  בעתיד למועצה הלאומית,  לכשתחל בהכנת תכנית לאומית למתקנים.


ליקוי


10.         בניגוד להוראות המשטרה, מנהלי האירוע אינם מגישים דוחות סיכום אירוע למפקדי המשטרה הטריטוריאליים, ואלה מצדם אינם מוודאים את כתיבת הדוחות והגשתם כנדרש. הדבר פוגע ביכולתה של המשטרה והגופים האחרים הנוגעים בדבר לקבל החלטות ולהפיק לקחים. כמו כן לא הקימה המשטרה מאגר נתונים של סדרנים שיבטיח את מהימנות הסמכתם ואת טיב הכשרתם, אף שהצורך בכך עלה כבר סמוך לכניסת החוק לתוקף.   


תגובה
משטרת ישראל


10.        הנושא יוגדר כחלק מפעולות השיגרה בתום אירוע - בתוך פקודת ההערכות -  וזאת בנוסף לריענון חובות מנהל האירוע בכנס סיכום / הערכות לעונה הקרובה. משטרת ישראל הוציאה  דרישה למחוזות בנושא אכיפה של דוחות סיכום ממנהלי האירועים. נערכו כנסים מקצועיים בכלל המחוזות והובהר לכלל מנהלי האירועים בארץ כי מחובתם להעביר דו"ח סיכום אירוע לנציגי המשטרה וכן הובהר לנציגי משטרת ישראל  כי עליהם לוודא ולבצע פיקוח ובקרה. החל מחודש יוני 2015 על פי הנחיית חטיבת האבטחה הונפקו פנקסי כיס מעקב כשירות לכלל הסדרנים, שבעזרתם ניתן לערוך מעקב אחר הכשרתם וריענונם של בעלי התפקידים על פי החוק לאיסור אלימות בספורט.
ליקוי




11.         חריגות בהקצאת כוחות אבטחה ואי-מיצוי החקירה והתביעה  - מפקדי המשטרה לא פעלו על פי מתווה אג"ם להקצאת כוחות אבטחה - סדרנים ושוטרים בשכר - בליגות המקצועניות והקצו לכך כוח גדול ממנו בהרבה. לפיכך לא הושגו היעדים של צמצום כוחות האבטחה, הפחתת עלותם ויצירת אחידות בהקצאתם.


תגובה
משטרת ישראל


11.        בכלל הכנסים שבוצעו למנהלי האירועים ולנציגי משטרת ישראל  הוצג נושא מפתחות השיטור והסדרנים וכן הוברר כי לקראת כל אירוע תיערך הערכת מצב שבה יבחנו האם רמת הרגישות המוגדרת מתאימה לצורך המבצעי.  לנציגי ההתאחדות והמנהלת הובהר כי הערכת המצב המתבצעת על ידי  גורמי משטרת ישראל  היא שתקבע מהו  סדר הכוחות (להלן: הסד"כ)  לאירוע עם זאת משטרת ישראל  תעשה ככל שביכולתה להיצמד לסד"כ שבמסמך. טרם פתיחת עונת 2015-2016 מבוצעת עבודת מטה נוספת לבחינת הסד"כ, האם הוא תואם למציאות הקיימת במגרשים וכן עדכון למגרשים החדשים שייפתחו בעונה זו. משטרת ישראל מציינת כי  הנושא עלה בכל פורום אפשרי, לרבות בוועדה של המועצה למניעת אלימות בספורט, בהערכת מצב מ"מ מפכ"ל, בדיון למניעת אלימות בראשות מנכ"ל משרד התרבות והספורט ועוד .


ליקוי


12.         בליגות הנמוכות ובליגות הילדים והנוער (להלן - ליגות החובבים), לא קבעה המשטרה מתווה להקצאת כוחות האבטחה, וכל מחוז נוקט דרכי פעולה שונות שחלקן אף כרוכות בקבלת התחייבות מהקבוצות למנוע כניסת קהל למגרשים כדי שהן לא תידרשנה להקצות כוחות אבטחה. 




תגובה
משטרת ישראל


12.        ככלל, אין סד"כ שיטור בליגות הנמוכות אלא במידה וקיים צפי נקודתי למשחק רגיש. המחוזות מבצעים הערכות מצב ומקבלים אישור בהתאם לצורך. למשטרת ישראל, קרי חוליית ספורט בחטיבת האבטחה, אין יכולת לנהל מעקב אחר מאות משחקים בכול סוף שבוע, לרבות ליגות ילדים, נערים, נוער ונשים. המעקב אמור להתבצע על ידי ההתאחדויות והאיגודים. יחד עם זאת, בשיתוף פעולה עם  משרד הספורט ושאר הגופים, כל אירוע אלימות אשר מתרחש ומגיע לידיעת גורם משטרתי נחקר ונבדק. לעיתים האירועים נסגרים ללא מעורבות או עדכון המשטרה. לקראת עונת המשחקים 2015-16 יופץ מסמך  העוסק בחידוד ומתן דגש לחשיבות העברת דיווחים מכלל אירועי


הספורט בארץ. הנושא נבחן ונדון והוחלט על ידי  ראש  אגף מבצעים (להלן: אג"מ)  במהלך חודש יולי  2015 כי לא ייקבעו מפתחות שיטור לליגות העל והלאומית וכן לליגות שאינן בענף הכדורגל, אלא יבוצעו הערכות מצב עתיות לבחינת הקצאת סד"כ .


ליקוי


13.         למרות המדיניות המחמירה וההנחיות החוזרות של המפכ"ל וראש אח"ם לתת עדיפות לטיפול בעברות אלימות בספורט, לרבות מיצוי החקירה והימנעות מסגירת תיקים בשל "חוסר עניין לציבור" - בשלוש עונות הספורט האחרונות, 2014-2011, סגרו יחידות החקירה כ-76% מכלל תיקי החקירה שנפתחו, כ-57% מהם נסגרו בשל "חוסר עניין לציבור"; יחידות התביעה סגרו בתקופה זו כ-38% מהתיקים שהועברו אליהן, כ-29% מהם בשל "חוסר עניין לציבור". 


תגובה
משטרת ישראל


13.        עמדת המשטרה, בנוגע לעבירות אלימות בספורט, הינה להכביד את האכיפה כלפי מבצעי העבירות, מתוך גישה של אפס סובלנות ולנהל חקירות מהירות וממצות במטרה לגבש ראיות להגשת כתבי אישום נגדם. עמדה זו מצאה ביטויה בהנחיות המופצת בתחילת כל עונה.  סעיף  59 לחוק סדר הדין הפלילי (להלן: חסד"פ) מקנה סמכות לסגירת תיקים פליליים בעילת העדר עניין לציבור. השיקולים הנבחנים בעת סגירת תיק בעילה חוסר עניין ציבורי הינם חומרת המעשה,  נסיבותיו האישיות של החשוד, נסיבותיו האישיות של קורבן העבירה, אינטרסים חיוניים אחרים של המדינה לרבות אינטרסים של המשטרה, שיקולים מוסדיים של התביעה ובתי המשפט. שיקולים אלו -  בצירוף העובדה כי מדובר, בדרך כלל, באנשים נורמטיביים ובקטינים, שהגשת כתב אישום יכול "להכתים" את עתידם -  נבחנים משטרת ישראל  קצין החקירות בצורה פרטנית כל תיק לגופו. נושא סגירת התיקים נבחן הן ברמה הארצית והן ברמה המחוזית והוא מתבטא בהנחיית ראש אגף חקירות ומודיעין (להלן: אח"מ) כי אין לגנוז תיקי חקירה מחוסר עניין לציבור, אלא  כחריג בלבד, באישור קצין אח"מ מרחבי או ראש יחידת תביעות או סגנו, לפי העניין, ומטעמים מיוחדים שיירשמו. גם על פי הנתונים שהועברו רוב התיקים אשר נסגרו בתביעה (כשני שליש), היו בעילות שונות ורק שליש בעילת חוסר עניין לציבור (להלן: ח.ע.צ.) יחד עם זאת חטיבת התביעות תבחן הנושא במסגרת בקרות פנימיות.




ליקוי


14.         אף שהחוק הקנה לקציני המשטרה סמכות לחייב אוהדים שכניסתם למגרש הוגבלה באמצעים מינהליים להתייצב בתחנת משטרה בעת קיום משחקים, ברובם המכריע של המקרים (כ-86%) הקצינים לא מפעילים סמכות זאת. המשטרה גם לא הקימה מערך טכנולוגי שיסייע לה לזהות מורחקים ולמנוע את כניסתם לאירועי הספורט.  


תגובה
משטרת ישראל


14.        סעיף 13 לחוק למניעת אלימות בספורט, מקנה לקצין המשטרה סמכות לחייב מורחק להתייצב בתחנת המשטרה בעת משחק או בסמוך לו. מדובר בסמכות הקיימת ולא בחובה. באותה סמכות ישנה פגיעה בחירותו של החשוד כנגזר מחוק יסוד כבוד האדם וחירותו, על כן כל החלטה המחייבת חובת התייצבות נבחנת בהתאם לנסיבות ביצוע העבירה ושקילת מידת המסוכנות העתידית הנשקפת מהחשוד,  לדוגמא: חשוד שזוהי פגישתו הראשונה עם המשטרה ומדובר בעבירה שלא נשקפת ממנה מסוכנות. כמו כן, במסגרת הטיפול במורחקים, בוטלה בינואר 2015 מערכת "גול" שרכזה נתונים על מורחקים והועברה למערכת הפל"א, כך שהזנה על הרחקה מתבצעת במעמד פתיחת התיק. דבר זה מאפשר לשוטר שבודק תעודת זהות לדעת אם בעל התעודה מורחק. במחוז תל אביב  -  לדוגמא מרחב יפתח דורש הרחקות ממשחקים והתייצבות בתחנת משטרה בזמן המשחק. ישנם מקרים בהם אוהד מוזמן לחקירה ובית משפט מורה על שחרור ללא התייצבות. מחלק חקירות יפתח מקיים פיקוח במהלך המשחק על התייצבות אוהדים במהלך המשחק. במשטרה קיימת מערכת ("גול" וכיום מוטמעת כחלק ממערכת פל"א) שתפקידה לנהל את המידע אודות המורחק ופרטי ההרחקה. משטרת ישראל בשלבי פיתוח של דוחות שיימזגו את המידע (האח"מי והאג"מי) ויציגו זאת לשוטר בצורה המיטבית. כמו כן, הכנסת מערכת לזיהוי פנים נמצאת בתהליכי תכנון, ואז תישקל היכולת לשלב ולהצליב תמונות מצולמות מהמגרש מול המאגר. 
ליקוי


15.         עד מועד סיום הביקורת לא דן הפיקוד הבכיר של המשטרה בהצעה למתווה להקמת יחידה משטרתית ייעודית לטיפול בתופעות האלימות בספורט; זאת - אחרי כשנתיים וחצי מפרסום המלצות ועדת צור,  וכשבעה חודשים מגיבוש המתווה להקמתה בידי חטיבת המודיעין באח"ם. 




תגובה
משטרת ישראל


15.        חוליית הסדר הציבורי (להלן: סד"צ)  באח"מ מתכללת את נושא האלימות בספורט (בעיקר כדורגל).  רשימת משחקי הספורט המתוכננים מתקבלים מאגף המבצעים/ חטיבת האבטחה/ראש חוליית ספורט. עם תחילתה של כל עונת כדורגל מופצות ליחידות השטח הנחיות ראש אח"מ בנושא ההיערכות לעונת הכדורגל. כמו כן מופץ נוהל חטיבת המודיעין לכיסוי אירועי ספורט. משחקי ספורט רגישים מועלים בויעוד ראשי ענף מודיעין (להלן: רעמ"נים) המתקיים אחת לשבוע או בהתאם לצורך. חוליית סד"צ מיישמת את המלצות וועדת צור:  מעבדת את המידע הקיים, וקובעת את רמת המסוכנות של המשחק על פי ניסיון העבר שהצטבר ביחס לקבוצות המשחקות (לפני, בעת ואחרי המשחק), וכן על בסיס מודיעין גלוי, וידיעות מודיעיניות עדכניות הנוגעות למהומות, תגרות, קריאות גזעניות, אלימות נגד מאמנים/שחקנים, ונדליזם לרכוש, מעורבות גורמים קיצוניים, הימצאות אישי ציבור ופוליטיקאים  וכד'. רמת הרגישות של המשחק נקבעת על פי הקריטריונים הבאים: מיקום המשחק, סמיכות זמנים לאירועים ביטחוניים גדולים ("צוק איתן"), יריבות בין קבוצות מעורבות יהודים-ערבים, מיקומי הקבוצות בטבלה ואפשרות לירידה/עלית ליגה לקראת סיום העונה. במקרים בהם נקבעת רמת מסוכנות גבוהה מופץ  לקט של ציון ידיעות חיוניות (להלן: צי"ח)  לכלל יחידות המודיעין. אירועי ספורט רגישים מצויינים בהערכות המצב המוצגות לספ"כ משטרת ישראל/מפכ"ל/ראש אג"מ, תוך הדגשת הפוטנציאל להפרות סדר (להלן: פס"ד). הכללת הנושא בדו"ח היומי המופץ בתפוצה רחבה לכלל יחידות המשטרה ברמה הארצית. אגף תכנון (להלן: אג"ת) ביצע עבודת מטה לבניית היחידה הייעודית לטיפול בעבירות בספורט. הנושא הוצג על ידי אגף תכנון /  ראש מחלקה (להלן : רמ"ח)  תכנון ונציגיו בוועדת הכנסת. טרם התקבלו החלטות בנושא.


ליקוי


16.         אף כי עוד מתחילת 2012 הנחה המפכ"ל את ראשי אח"ם ואג"ם לתת עדיפות לטיפול בעברות גזענות - הם לא גיבשו תכנית פעולה בנושא זה, לא מיפו את המשחקים המועדים לביטויי גזענות, ויחידות השטח לא הקפידו דווח על אירועים מסוג זה. עשייתה הלא מספקת של המשטרה משתקפת גם במיעוט תיקי החקירה שנפתחו בשנים 2014-2011 ובמספרם הדל של כתבי האישום שהוגשו במהלכן.


תגובה
משטרת ישראל


16.         בהנחית ראש אח"מ, שהופצה לכלל יחידות המשטרה מצוינת החשיבות הגבוהה לטיפול המשטרה בעבירות אלימות וגזענות, וזאת במטרה


למגר את התופעה, או לכל הפחות, לצמצמה. תיקי החקירה בעבירה זו נפתחים בעקבות תלונה או אירוע. כל אירוע או תלונה נבחן לגופו בצורה פרטנית. מדיניות התביעה בנדון, הועברה ליחידות השטח במהלך שנים אלו הן בפורומים והן בהנחיות רלוונטיות. התיקים המועברים מיחידות החקירה לגורמי התביעה נבחנים באופן מקצועי ובהתאם לחומר הראיות והחוק.


ליקוי


17.         המשרד ואיגודי הספורט לא נרתמו כדי לקדם בחוק או בדרכים אחרות, את הגבלת השידור של אירועי אלימות במגרשים באמצעי התקשורת. המשטרה והגופים האחרים לא השלימו את גיבוש הרשימה של אמצעי העידוד שיותרו לשימוש האוהדים במשחקים. 


תגובה
משטרת ישראל


17.        ראש תחום משטרת ישראל  לאבטחת אירועי ספורט העלה את הנושא במועצה למניעת אלימות בספורט ובדיון למניעת אלימות בראשות מנכ"ל משרד התרבות והספורט וביקש להמליץ על הסתת אמצעי/מצלמות תקשורת מאירועים אלימים במגרשי הספורט, זאת על מנת  לצמצם את החשיפה של אותם אוהדים/אירועים אלימים לציבור הרחב, דבר אשר לבטח ימנע ויצמצם את המוטיבציה של אותם אוהדים. בימים אלו (ספטמבר 2015)  מבוצעת עבודת מטה לבחינת רשימת אמצעי עידוד בשיתוף פעולה  גורמים ממשרד התרבות והספורט ומשטרת ישראל  כדי לפעול  לאחידות במגרשים. הנושא עלה  והוסבר בכל כנס מנהלי אירועים.